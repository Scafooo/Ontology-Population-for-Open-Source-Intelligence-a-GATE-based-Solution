<?xml version="1.0" encoding="utf-8"?>
<!--
- phpMyAdmin XML Dump
- version 4.5.0.2
- https://www.phpmyadmin.net
-
- Host: localhost
- Creato il: Mag 21, 2016 alle 11:19
- Versione del server: 10.0.17-MariaDB
- Versione PHP: 5.6.14
-->

<pma_xml_export version="1.0">
    <!--
    - Database: 'LA REPUBBLICA'
    -->
    <database name="LA REPUBBLICA">
        <!-- Tabella tblWebData -->
        <table name="tblWebData">
            <column name="Article">Due drammaturgie contemporanee fra guerra e sogni


DUE nostre drammaturgie contemporanee s'alternano all'India. Ha appena debuttato

Altrove scritto e diretto da Paola Ponti, con Massimo De Lorenzo, Costance Ponti e Mario Russo, uno dei 24 tasselli del polittico &quot;Ritratto di una Capitale&quot; ora assurto a lavoro autonomo, storia di un ragazzo di periferia senza istruzione con routine da spacciatore, finché una giovane straniera che non ha smesso di sognare entra nela sua vita (oggi in programma alle ore 19, e poi alle ore 21 fino al 6). Sempre all'India (stasera alle ore 21, e poi il 3 e il 4 alle ore 19), ha il suo battesimo

Per una stella, un progetto di Marta Galli, Anna Maini (autrice del testo) e Roberto Rampi, protagonisti Tommaso Banfi e Marta Comerio, regia di Stefano De Luca, ispirato a una vicenda vera di guerra e sentimenti nella prima Guerra Mondiale.

(r.d.g.) Teatro India, Lungotevere Vittorio Gassman oggi alle ore19 e alle.21. Tel 06.684000311

©RIPRODUZIONE RISERVATA

02 marzo 2016 sez.</column>
        </table>
        <table name="tblWebData">
            <column name="Article">&quot;Il boss si nasconde nel suo territorio ma lo protegge un sistema di potere&quot;


Parla il procuratore aggiunto che dà la caccia al padrino di Castelvetrano: &quot;I politici lo cercano in campagna elettorale. E la massoneria regge le fila&quot;

«In questo momento, credo che Matteo Messina Denaro si nasconda nel suo territorio, la provincia di Trapani». Non usa mezzi termini il procuratore aggiunto Teresa Principato, che gli dà la caccia assieme a polizia e carabinieri. Come se la partita che va avanti ormai da 23 anni fosse ormai a una svolta. «Il latitante potrebbe anche essere nella sua Castelvetrano», dice il magistrato.

Così vicino, eppure così lontano. Perché non si riesce ad arrestarlo?

«Continua a godere di fortissime protezioni. Potrebbe essere chiunque l'ultimo anello della catena che porta al latitante. E poi, c'è un intero sistema che ruota attorno a Messina Denaro, un sistema che lui stesso alimenta. Le indagini ci dicono che persino alcuni imprenditori del Nord si sono rivolti ai suoi fedelissimi per fare buoni affari nel settore delle energie alternative. Mentre continuano ad esserci politici che cercano i voti dei mafiosi. E la massoneria sembra essere il legame di tutte queste relazioni».

Nonostante inchieste e sequestri, il sistema Trapani non mostra alcuna intenzione di tradire quello che è ormai diventato il suo simbolo. Cosa fa da collante?

«Messina Denaro ha garantito soldi, affari, potere. Ecco perché ancora nessuno l'ha tradito. Ha anche offerto nuove possibilità di investimento in questo momento di crisi. Nel settore agroalimentare e in quello vinicolo. Per questi affari, il latitante ha sicuramente viaggiato molto».

E, adesso, perché dovrebbe essere rimasto nella sua terra?

«Lui ha sempre vissuto più o meno indisturbato in Sicilia».

Come si indaga su un sistema che appare così impermeabile?

«La mafia trapanese, a differenza delle altre, è una mafia ancorata alle tradizioni. Dove i vecchi capi mantengono ancora il potere, e se non ci sono loro comandano i figli. Di recente, abbiamo fatto terra bruciata attorno al latitante, ma neppure questo, così come l'arresto di tutti i suoi familiari, ha sortito alcun effetto. Neanche le confische hanno indotto qualcuno a offrire notizie utili sulla localizzazione del ricercato. Nel sistema Trapani, ci si immola ancora per Messina Denaro. Anche se qualcosa sta cominciando a cambiare. Non è certo senza conseguenze per il latitante perdere i fidati favoreggiatori della sua ristretta cerchia, che gli consentivano di tenere i rapporti con il territorio. Gli ultimi 13 sono stati arrestati ad agosto».

Quali segnali di cambiamento avete registrato?

«Le inchieste, sfociate in diversi processi, hanno evidenziato un notevole malumore nei sodali di Messina Denaro. Sembra che lui non faccia nulla per mutare la sorte dei suoi familiari e anziché dare, voglia addirittura dei soldi da loro. E poi Cosa nostra continua ad essere preoccupata per il rischio di altri sequestri. Vedremo a che cosa porterà questo malumore sempre più accentuato».

E intanto Messina Denaro come risponde?

«Anche se non c'è, anche se è apparentemente invisibile, lui è comunque una presenza. È il segreto del sistema, che si alimenta anche grazie all'atteggiamento collusivo della società civile in provincia di Trapani. Recentemente, comunque, è sembrato spirare un nuovo alito di legalità, anche grazie alle denunce di alcuni imprenditori e alle manifestazioni organizzate dai ragazzi delle scuole. Adesso, però, le denunce si sono fermate. Non vorrei che il sistema abbia ritrovato, dopo un momento di crisi, la sua compattezza ».

©RIPRODUZIONE RISERVATA

&quot;

LA RETE

Garantisce soldi e affari Ecco perché ancora nessuno lo ha tradito

I FAMILIARI

Abbiamo arrestato parenti e fedelissimi È più solo: non basta

&quot;

IN PRIMA LINEA

Il procuratore aggiunto di Palermo Teresa Principato

Salvo Palazzolo01 marzo 2016 sez.</column>
        </table>
        <table name="tblWebData">
            <column name="Article">Buco di 366 milioni, incubo dissesto


ALESSIO GEMMA

&quot;GRAVI irregolarità contabili e finanziarie&quot;. Così la sezione di controllo della Corte dei conti campana boccia il bilancio di Luigi de Magistris. Nel mirino del collegio presieduto da Ciro Valentino il rendiconto 2013. Scovate 4 &quot;criticità&quot; prodotte dalla giunta arancione che, secondo i magistrati contabili, fanno &quot;peggiorare&quot; di 366 milioni di euro il disavanzo: ossia, un ulteriore squilibrio dei conti che si aggiunge ai 702 milioni dichiarati in quell'anno dall'ente. E la &quot;quantificazione&quot; precisa la Corte dei conti è &quot;determinata solo per difetto&quot;. Ecco la delibera n. 13, 120 pagine depositate il 26 febbraio e notificate 48 ore fa al sindaco, al presidente del Consiglio, al prefetto e alla Procura della Corte dei conti. Il Comune è &quot;sollecitato con la massima urgenza a rimuovere le irregolarità&quot;: il &quot;buon esito sarà valutato dalla sezione contabile&quot; in vista del &quot;monitoraggio in corso di svolgimento sul piano di riequilibrio&quot;. Graziata in parte la giunta rappresentata dall'assessore al Bilancio Salvatore Palma: non scatta l'immediato blocco della spesa. Ma torna l'incubo del dissesto: servono &quot;correzione di rotta&quot; per un &quot;definitivo risanamento dei conti&quot;. E ciò che è peggio è il comportamento dell'ente: che &quot;non collabora&quot;, fornisce &quot;risposte parziali, non analitiche, elusive&quot;. E che quando si giustifica &quot;disvela ulteriori irregolarità&quot;. Uso dei fondi vincolati, riscossione crediti e pagamento dei debiti, multe. Eccoli i principali &quot;comportamenti difformi dalla sana gestione finanziaria, suscettibili anche di incidere negativamente sugli equilibri di bilancio&quot;. E poi ancora, tre fattori &quot;fuori controllo&quot;: i &quot;debiti fuori bilancio&quot;, le partecipate e la spesa del personale. In primis, la Corte scopre &quot;l'utilizzo, per cassa, di entrate destinate a spese in conto capitale, al fine di fronteggiare spese correnti, senza la successiva ricostituzione dei fondi utilizzati&quot;. Un primo buco di 168 milioni di euro. Ma il bubbone sono i residui attivi, cioè tasse e altri crediti ancora da incassare. In totale 2,9 miliardi di cui il 25 per cento (753 milioni) antecedenti al 2009: quindi in odore di prescrizione, senza più diritto di essere riscossi. Per l'amministrazione &quot;non risultavano crediti in prescrizione&quot;: ma la Corte aggiunge che &quot;non appare possibile valutare la fondatezza di tale affermazione&quot;. Non solo. &quot;L'istruttoria condotta – scrivono i magistrati - ha evidenziato la sostanziale mancanza, in ordine all'attività di revisione dei residui, delle motivazioni relative sia alla cancellazione sia al mantenimento degli stessi. Non può non sottolinearsi come tutti i parametri di deficitarietà siano risultati negativi nel 2013&quot;. La sorpresa arriva anche da quelle spese soggette a limiti di legge. In particolare, per quelle di rappresentanza si dichiarano 87 mila euro. Ma le tabelle fanno emergere 2 milioni per rimborsi viaggi, 1,2 milioni per organizzazione convegni e manifestazioni, 331 mila euro per incarichi professionali. La giunta de Magistris replica che quelle spese &quot;risalgono ad anni precedenti&quot;. Ma i documenti allegati sono, per i magistrati, &quot;privi di chiarezza e comprensibilità&quot;. Galassia partecipate: 22 organismi con risultati negativi per 44 milioni. Ma soprattutto una gestione delle società che nel 2013 è costata quasi 100 milioni in più rispetto all'anno precedente. Per la giunta sono maggiori oneri dovuti a &quot;Asia, NapoliServizi e Bagnolifutura&quot;. La Corte dei conti bacchetta che &quot;una serie di operazioni&quot; tutt'ora in corso – &quot;fusioni, conferimenti di rami d'azienda&quot; - potrebbero essere &quot;destinate alla copertura, meramente contabile, di perdite effettivamente manifestatesi con creazione di disavanzi progressivi&quot;. Infine la spesa per il personale: l'ente non chiarisce. E sarebbe il &quot;mancato rispetto del quinto parametro di deficitarietà&quot;. Che tradotto significa dissesto.

©RIPRODUZIONE RISERVATA

Giallo sui costi di viaggi, convegni e incarichi professionali. Troppi debiti fuori bilancio

03 marzo 2016 sez.</column>
        </table>
        <table name="tblWebData">
            <column name="Article">Sospetti di frodi dietro alla Gepin così il call center licenzia i 300


DANIELE AUTIERI

ADDENTRANDOSI nella giungla dei call center, dove sembrano destinati a perdersi migliaia di lavoratori rimasti senza occupazione, si scopre che un filo rosso collega personaggi e vicende all'apparenza lontani, partendo dalla bancarotta dell'Idi, passando per frodi societarie milionarie per finire alla Gepin Contact, l'azienda che – dopo aver perso l'appalto di Poste italiane – ha annunciato due giorni fa il licenziamento di 132 dipendenti su Roma e di oltre 200 a Napoli.

La storia, ancora una volta, inizia con un peccato originale. Nel febbraio del 2015 Enzo Zavaroni, fino al 2007 amministratore unico della società Getek, viene arrestato insieme alla sorella Alessandra. I pm lo accusano di aver svuotato le casse dell'azienda per oltre 177 milioni di euro, dirottando i soldi alla Gepin (il call dei licenziamenti) in cui detenevano partecipazioni azionarie.

L'arresto di Zavaroni impone un cambio di passo alla Gepin: nella compagine azionaria entra così il gruppo Samo (la Società abitazioni minime operai che nella ragione sociale ha come obiettivo primario acquisto, permuta e gestione di beni immobili), e per ricoprire la carica di dg viene chiamato Giuseppe Incarnato. In molti, all'interno, cominciano a porsi nuovi interrogativi perché il curriculum giudiziario di Incarnato così come la sua storia imprenditoriale non sono limpidissimi.

Prima di arrivare in Gepin, il manager ricopre la carica di dg dell'Idi (dove era stato nominato nel 2012 da Franco Decaminada, dominus per un ventennio dell'ospedale) e risulta per questo iscritto sul registro degli indagati per essersi appropriato indebitamente di 829mila euro insieme al suo braccio destro di allora, Alberto Rosichini. I pm ricostruiscono il sistema e verificano che i due trasferivano i soldi sottratti all'ospedale a società a loro stessi intestate. Una di queste aziende è la Fsa spa.

Nessuno può cancellare il peccato originale, così come la composizione azionaria iscritta alla camera di commercio della Fsa spa, di cui Incarnato detiene il 6,5% ma che a sua volta è proprietaria del 30% della Gis holding.

Gis Holding è un altro tassello chiave della vicenda Gepin non solo perché al suo interno Incarnato ricopre la carica di ad, ma soprattutto perché il 70% delle sue quote è in mano alla Samo, il gruppo delle &quot;abitazioni operaie&quot; (posseduto al 94% da Maria Teresa Cecconi) che dal 2015 controlla direttamente Gepin. In sostanza, partendo dal call center rimasto senza lavoro dopo la nuova gara indetta dalle Poste, la ragnatela delle partecipazioni societarie conduce ad una società finita nella vicenda della bancarotta Idi e al suo uomo di riferimento.

Ma non è tutto perché l'analisi societaria di Gepin offre almeno un altro spunto di grande interesse. Nonostante l'arresto e l'inchiesta per bancarotta fraudolenta, il 6% del capitale è infatti ancora nelle mani di Enzo Zavaroni.

A fronte di tutto questo, qual è il piano industriale del nuovo management che guida Gepin? Quale la strategia dei suoi azionisti per evitare che l'azienda finisca nel macero di quelle società satellite (come la Getek della famiglia Zavaroni) che l'hanno preceduta?

Domande legittime che sollevano tutti i lavoratori messi alla porta. A partire da Stefano, 45 anni, da 3 anni occupato presso Gepin. «Ho rinunciato a un posto in Lottomatica – racconta – e adesso mi trovo per strada. Sono mesi che il lavoro è ridotto al minimo e nessuno ha discusso con noi un piano industriale». Le domande di Stefano, e degli oltre 300 colleghi rimasti senza lavoro, aspettano una risposta dal 9 marzo, quando il ministero dello Sviluppo economico ha convocato una riunione per affrontare la crisi dei call center.

©RIPRODUZIONE RISERVATA

Sono 132 i lavoratori messi alla porta a Roma, gli altri a Napoli Il 9 marzo tavolo al ministero dello Sviluppo economico

LA PROTESTA

I dipendenti licenziati da Gepin protestano sotto la sede di Poste Italiane

03 marzo 2016 sez.</column>
        </table>
        <table name="tblWebData">
            <column name="Article">Diktat Bce a Vicenza su Ipo, aumento e spa

... a 10,25% di Cet1. Di qui l’aumento di capitale in arrivo, che l’ad Francesco Iorio ha abbozzato giorni fa a Londra ai futuri soci istituzionali, in attesa del sì di quelli locali. La disponibilità dei...
Andrea Greco la Repubblica 03 marzo 2016 pag. 22 sez. ECONOMIA</column>
        </table>
        <table name="tblWebData">
            <column name="Article">Diktat Bce a Vicenza su Ipo, aumento e spa


LA LETTERA/L'EUROTOWER SCRIVE ALLA POPOLARE IN VISTA DELL'ASSEMBLEA: SE NON PASSANO I TRE PUNTI CI SARÀ IL COMMISSARIAMENTO

MILANO.

Severo monito della Bce alla vigilata Popolare di Vicenza, a due giorni dall'assemblea della vita in cui andranno al voto di 10mila soci inferociti la trasformazione in spa, l'aumento fino a 1,5 miliardi e lo sbarco in Borsa.

Con una secca lettera di due pagine Danièle Nouy, presidente del consiglio della vigilanza unica, ha ribadito che si è «a un bivio: nel caso in cui uno qualsiasi degli elementi del progetto non fosse approvato e la banca non rispettasse i requisiti patrimoniali, si renderebbe necessario adottare misure di vigilanza, incluso il dlgs 181/2015 che attua la direttiva sul risanamento e la risoluzione delle banche». Il famigerato decreto sul bail in, il salvataggio dei gruppi in crisi che prevede il commissariamento e la gestione straordinaria per fondere, chiudere o vendere a pezzi. L'avvertimento somiglia a quello mandato a dicembre, in simili circostanze, a Veneto Banca. In difficoltà la Vicenza lo è da un anno almeno. A giugno l'Eurotower la costrinse a stralciare dal patrimonio 622 milioni di azioni dei soci acquistate con prestiti della banca (più che fondi, debiti) e l'indice di solidità Cet1 scivolò al 6,81%, sotto la soglia. A settembre il dato salì al 6,94%, sempre molto sotto la richiesta della Bce giunta due mesi dopo, pari a 10,25% di Cet1. Di qui l'aumento di capitale in arrivo, che l'ad Francesco Iorio ha abbozzato giorni fa a Londra ai futuri soci istituzionali, in attesa del sì di quelli locali. La disponibilità dei fondi a investire sembra esserci, ma a multipli di mercato, ossia attorno allo 0,20% del valore di libro tangibile: una frazione rispetto a quanto la cooperativa s'è autovalutata per anni nel vendere azioni ai soci. Materia per le procure ormai, che indagano Gianni Zonin e altri ex dirigenti per aggiotaggio, ostacolo alla vigilanza, associazione a delinquere e falso in bilancio. «Chi vota contro la trasformazione in spa mette a serio rischio il futuro della banca - ha detto Lando Sileoni, leader della Fabi che a Vicenza è il primo sindacato -. È indispensabile che l'assemblea si esprima a sostegno della gestione, e della sopravvivenza della banca sul territorio. In caso contrario il commissariamento Bce è alle porte».

Un'altra banca che vive ore inquiete è Carige. La famiglia Malacalza ha indicato i nuovi vertici. Gli imprenditori che detengono il 17,6% della banca avevano rotto con il presidente Cesare Castelbarco Albani e l'ad Piero Montani, si dice sull'entità dei tagli di costi con cui rilanciare la redditività. Ieri è stata depositata la lista per il voto dell'assemblea del 31 marzo: presidente è indicato Giuseppe Tesauro, ex guida dell'Antitrust; amministratore delegato Guido Bastianini, ora ad di Banca Profilo, mentre lo stesso Vittorio Malacalza sarà vicepresidente. Il nuovo vertice Carige dovrà approntare nella primavera un aspro piano strategico: e - come a Vicenza - un partner forte sarebbe utile.

©RIPRODUZIONE RISERVATA

LA MISSIVA

Il 24 febbraio Danièle Nouy ha scritto al presidente Stefano Dolcetta per informarlo che ci sono rischi di commissariamento

Andrea Greco03 marzo 2016 sez.</column>
        </table>
        <table name="tblWebData">
            <column name="Article">Due per ogni abitante &quot;Una battaglia eterna&quot;


ROMA.

Un allarme antico quanto la città. Eterna (ma si rinnova quotidianamente) l'emergenza per l'invasione di topi nei musei, nei ristoranti, nei negozi, nelle scuole, nelle case e anche negli ospedali della capitale. Incubo per residenti e turisti che spesso con foto e video documentano sul web l'assalto dei roditori ai cassonetti lerci e alle buste della spazzatura lasciate in strada in attesa di essere raccolte. E se a New York il sindaco Di Blasio un anno fa ha dichiarato &quot;guerra&quot; ai ratti con una task force di 45 ispettori e 611mila dollari stanziati per l'attacco a West Harlem, Chinatown, Lower East Side e il South Bronx; Roma porta avanti la sua battaglia con 500mila euro di fondi all'anno. Risorse fuori bilancio, veicolate tramite &quot;Ama Card&quot; che permette ai quindici municipi romani di intervenire in aree ed edifici pubblici. A conti fatti il centro storico ha 35mila e 500 euro a disposizione.

In cinque anni le risorse sono state quasi triplicate: dai 190mila euro del 2011 si è arrivati a mezzo milione del 2015, anno in cui sono stati 1.700 gli interventi di disinfestazione. E già nei primi mesi del 2016 si è a quota 600. Operazioni che nel tempo hanno avuto un andamento oscillante: 1.600 nel 2012, 1.350 nel 2013, 2.200 nel 2014. Come funziona? Nell'arco di 20 giorni una squadra dell'Ama, l'azienda romana dei rifiuti, ripete la pulizia tre volte: la prima posiziona le esche, la seconda e la terza le sostituisce se mangiate o avariate. L'emergenza ormai è diventata da codice rosso: sono cresciuti del 45% gli sos dei romani per gli interventi di derattizzazione, almeno secondo i dati dell'Anticimex, una delle aziende leader del settore. Il dato fotografa la gravità del fenomeno. E non è un caso se il commissario straordinario Francesco Paolo Tronca — che la prossima settimana firma un'ordinanza per vietare l'abbandono dei rifiuti in strada — ha coinvolto nella battaglia i Nas dei carabinieri, il ministero dell'Ambiente e della Salute, l'Ispra e la forestale. D'altronde ne va dell'immagine della città. Così ha deciso anche di centralizzare la gestione degli interventi sul territorio: niente più soldi dati a pioggia ai vari municipi, ma fondi focalizzati sulle zone più critiche.

Non esiste un dato scientifico che testimoni quanti siano i roditori in città, ma secondo alcune ricerche sarebbero in un rapporto di 2 a 1 cioè il doppio della popolazione residente. Che facendo due calcoli si tratta di oltre 6 milioni di topi a Roma. «Le specie più infestanti — spiega Elisabetta Lamberti, responsabile dell'ufficio tecnico Anticimex — sono tre: i topolini domestici, i ratti neri dei tetti e quelli delle fogne, i più presenti. È chiaro che se la gestione dei rifiuti non è corretta, i roditori si avvicinano alla città».

I nuovi sistemi di cattura sono green. Niente più prodotti invasivi né pericolosi per l'ambiente e per gli altri animali, ma trappole interattive alimentate da pannelli solari capaci di avvertire della cattura in tempo reale con un sms o una mail. I Comuni — come Roma — però si avvalgono ancora delle classiche esche, soluzione semplice ed economica. E chissà se, in tempo di crisi, a qualcuno in Campidoglio verrà in mente di clonare la colonia felina di largo di Torre Argentina per trasferirla ai Fori imperiali.

©RIPRODUZIONE RISERVATA

Già 600 disinfestazioni dall'inizio del 2016, costano 500mila euro all'anno

Laura Serloni03 marzo 2016 sez.</column>
        </table>
        <table name="tblWebData">
            <column name="Article">Gros Pietro al timone Per Remmert s'inizia la partita più difficile


DIEGO LONGHIN STEFANO PAROLA

LA partita inizierà, gestita in prima persona dal presidente della fondazione torinese Luca Remmert, ufficialmente dalla prossima settimana e terminerà al più tardi il 1° aprile. Il nuovo statuto, approvato venerdì dagli azionisti prevede infatti che le liste dei candidati vadano consegnate 25 giorni prima dell'assemblea ordinaria del 27 aprile.

Intesa Sanpaolo è ormai una banca internazionale anche nel suo capitale: nell'ultima assemblea i soci istituzionali internazionali pesavano il doppio rispetto alle fondazioni bancarie italiane. Eppure sono queste ultime a tenere ancora in mano il pallino nella formazione delle liste.La Compagnia di San Paolo ha già avviato contatti con i fondi stranieri, in particolare con BlackRock. L'obiettivo è di portare Gros-Pietro alla presidenza della banca. Sarebbe un colpo importante, soprattutto alla luce del fatto che Intesa ha cambiato il modo in cui è governata: la fusione tra Intesa e il Sanpaolo Imi aveva suggerito di adottare un sistema &quot;duale&quot;, con un consiglio di gestione (presieduto da Gros-Pietro) e uno di sorveglianza (con a capo Giovanni Bazoli), mentre ora la banca sarà guidata da un solo consiglio di amministrazione. Una delle conseguenze è che la presidenza sarà unica, con il decano Giovanni Bazoli che andrà a ricoprire il ruolo di presidente emerito. Gros-Pietro, che conta su un lungo curriculum in cui figura pure le presidenze dell'Iri e dell'Eni, è in pole position ma per tagliare il traguardo ha bisogno soprattutto del benestare della lombarda Fondazione Cariplo, che è possibile ma nient'affatto scontato.

L'altra conseguenza è che i posti da consigliere diminuiranno: dai 28 dei consigli di gestione e sorveglianza, si passerà ai 19 del nuovo cda. Un dettaglio che sta creando un po' di agitazione nei torinesi che aspirano a entrare nel board.

Si era parlato di due possibile liste di candidati, una presentata dalle fondazioni e l'altra da Assogestioni, l'associazione dei fondi di investimento. Sta prendendo piede invece l'idea, cara al presidente della Compagnia, di creare un unico listone che rappresenti tutti. Se così fosse, i candidati sarebbero 19 (di cui due terzi &quot;indipendenti&quot;) e Torino spetterebbe di indicare tra i quattro e i cinque posti, a seconda che la Compgnia riesca o meno a conquistare la presidenza. Tutto dipenderà dal &quot;valore&quot; che si dà alla presidenza.

Da chi potrebbero essere occupati? Una poltrona da consigliere andrà quasi certamente a Gianfranco Carbonato, vicepresidente uscente del Consiglio di sorveglianza e presidente di Confindustria Piemonte. E poi c'è Bruno Picca, una carriera esemplare all'interno del Sanpaolo. Altro pretendente è l'economista Pietro Garibaldi, nel &quot;cds&quot; uscente, ma le chance sono minime. Pure la commercialista torinese Beatrice Ramasco avrebbe ambizioni di riconferma. Più duro il bis per la giurista del Poli Marcella Sarale, mentre non sarà riproposto il nome di Monica Schilardi, ex direttore finanziario di Gtt, licenziata per presunte spese eseguite con la carta di credito aziendale. La stessa Schiraldi a inizio febbraio si è sospesa dal Consiglio della banca. Fino allo scorso luglio sedeva nel &quot;cdg&quot; in quota torinese anche Carla Patrizia Ferrari, che ha già imboccato due strade: cda della Cassa depositi e prestiti e responsabile finanziaria della Compagnia di San Paolo.

©RIPRODUZIONE RISERVATA

Contatti con Blackrock e altri fondi stranieri per far convergere i voti sull'ex presidente dell'Iri

TANDEM

Gian Maria Gros Pietro, presidente del consiglio di gestione e Luca Remmert

03 marzo 2016 sez.</column>
        </table>
        <table name="tblWebData">
            <column name="Article">Lavoro in Campidoglio la mappa del personale in 14 anni perso il 13%


LORENZO D'ALBERGO LAURA SERLONI

GLi uffici sempre più vuoti, le donne a sovrastare gli uomini (ma il dato si rovescia nelle posizioni di comando) e i laureati in minoranza. Così si lavora in Campidoglio, dove dal 2001 al 2014 sono spariti nel nulla 3.448 posti di lavoro. Nel giro di 14 anni, per effetto di un'emorragia apparentemente insanabile, i dipendenti capitolini sono diminuiti del 12,8 per cento: erano 26.889, sono 23.441. Così, anno dopo anno, si è aggravata la cronica carenza di personale della capitale d'Italia.

I dati dell'ultimo rapporto sul personale capitolino, però, non certificano soltanto il calo di dipendenti. Gli indicatori della ricerca aiutano a definire e a mettere a fuoco con precisione la fotografia delle risorse umane capitoline, tra contraddizioni e repentini rovesciamenti di fronte. Si prenda ad esempio il gioco dei sessi: negli uffici comunali le donne la spuntano solo in apparenza sugli uomini. Le dipendenti sono il 68 per cento del totale, il doppio dei colleghi. Che, però, sanno bene come occupare le posizioni di vertice. Nell'area della dirigenza, il machismo è di casa: gli uomini occupano 136 posti sui 221 a disposizione nei diversi dipartimenti del Campidoglio.

La speranza, continuando a scorrere i dati, è che – uomini o donne che siano – i dirigenti siano tutti laureati. Sul versante dell'istruzione, infatti, l'istantanea assume sfumature desolanti. Sugli oltre 23 mila dipendenti del Comune, solo 4.790 sono in possesso di titoli universitari. In media solo un impiegato capitolino su cinque è laureato, gli altri sono per una buona parte diplomati (8.840). E c'è una minoranza neanche troppo esigua (1.655 casi) in cui alla casella del titolo di studio è registrata soltanto la &quot;scuola dell'obbligo&quot;.

Il dato si può incrociare con quello che registra l'età dei dipendenti. Gli under 30 sono una rarità, una specie che neanche ha mosso i primi passi nella macchina amministrativa del Campidoglio e che è già a rischio di estinzione. Solo 100 giovanissimi – nella maggior parte dei casi laureati - possono dire di essere stati assunti dal Comune: sono lo 0,43 per cento dell'intera popolazione capitolina. Una porzione infinitesimale schiacciata dal peso degli ultracinquantenni e dagli effetti combinati del blocco del turnover e del piano di rientro che ha tagliato di 57 milioni le spese per il personale. Per il 60,6 per cento del personale la firma del primo contratto è un ricordo davvero lontano. Intanto la maggior parte dei vincitori dei 22 concorsi banditi in epoca Alemanno rimangono in attesa di una chiamata da palazzo Senatorio: meno della metà dei vincitori si è già seduto dietro la sua scrivania.

Il loro obiettivo ovviamente è il tanto agognato posto fisso. Un sogno che diventa automaticamente realtà in Campidoglio, anche nell'era del precariato: i contratti a tempo determinato sono solo 232. Una goccia nell'oceano capitolino. I suoi 23.441 lavoratori legati a tempo indeterminato all'amministrazione capitolina trovano posto nel 46 per cento dei casi nei municipi. Seguono gli impiegati nel corpo di polizia municipale (26 per cento). Chiudono il podio i dipendenti assunti nei 13 dipartimenti e nella sovrintendenza capitolina: sono il 14 per cento del totale.

©RIPRODUZIONE RISERVATA

Gli uomini occupano 136 posti dirigenziali su 221 disponibili Precariato, i contratti a tempo determinato sono soltanto 232

I CONTRATTI A TEMPO DETERMINATO

I contratti a tempo determinato, secondo i dati forniti dal Campidoglio, sono 232 a fronte di 23.441a tempo indeterminato

03 marzo 2016 sez.</column>
        </table>
        <table name="tblWebData">
            <column name="Article">Dall'ex Fi al comunista passando per M5s tutti uniti contro Fassino


IL CASO

GABRIELE GUCCIONE

CHE COSA tiene assieme l'ultimo dei comunisti, Marco Rizzo, l'ex democristiano al secondo tentativo da candidato sindaco, Roberto Rosso, e la trentenne grillina bocconiana, Chiara Appendino? La crociata contro il &quot;Sistema Torino&quot;. Tutti sono concordi: il &quot;regime urbano&quot; instaurato in città nel 1993 con l'elezione a sindaco di Valentino Castellani, tramandato da Chiamparino e ora, per la seconda volta, pronto a protrarsi con Piero Fassino è da abbattere. Gli &quot;antisistemisti&quot; Rizzo, Rosso e Appendino sono più o meno d'accordo nella diagnosi, ma ciascuno ha la propria idea sulla terapia da prescrivere (la 5Stelle chiede adesso a Fassino &quot;una moratoria sulle nomine alla Compagnia di San Paolo e gli altri 20 enti che vanno a rinnovo&quot;). Tutti e tre si sono ritrovati ieri sera al Golden Palace, per il primo confronto pubblico tra candidati sindaco di questa campagna elettorale.

Il loro sentimento anti-Sistema Torino difficilmente si tramuterà in un'alleanza sulla scheda elettorale per il ballottaggio, magari a sostegno della favorita per il secondo posto, Appendino. Intanto li unisce nella battaglia contro Fassino. Il quale, assicurano gli organizzatori dell'incontro voluto da Rosso, era stato invitato, ma ha preferito declinare l'invito. Giorgio Airaudo idem. Osvaldo Napoli, invece, pare che non sia stato nemmeno calcolato; del resto Rosso, alla rincorsa dell'affermazione da leader del centrodestra, non lo considera nemmeno: «Se fosse vero che il candidato è Napoli – polemizza – saremmo di fronte a un caso di maternità surrogata. Uno che prende lo stipendio da Fassino attraverso l'Anci: questo dovrebbe dovrebbe essere lo sfidante di Fassino? ».

Napoli: un esempio lampante del Sistema Torino stesso. «Ghigo – ricorda Rosso, ripercorrendo vent'anni di rapporti tra centrodestra e centrosinistra – la definì &quot;concordia istituzionale&quot; e la mise in pratica da presidente della Regione. Adesso almeno dichiara apertamente di sostenere Fassino, mentre Magliano passa direttamente nelle liste del centrodestra ». Appendino, la candidata 5Stelle, abbozza un'analisi più professorale. Cita gli studiosi Belligni e Ravazzi e spiega ai numerosi presenti che «il regime urbano è nato nel 1993 in risposta a una situazione di crisi della politica e della società e a un mancato sviluppo locale. Per cui – spiega – si è creata una élite pubblica e privata che si è affiancata alla politica accompagnandone l'agenda: 192 persone in tutto, vecchi e provenienti dai partiti, che ricoprono i posti chiave di questa città ». Una situazione che va cambiata: «Non per una questione di età anagrafica – puntualizza Appendino – ma per immettere nuove energie e idee in questa città, riaprendola al merito».

Il comunista duro e puro Rizzo sulla definizione di Sistema Torino ha delle perplessità, ma sostiene di aver chiaro che la colpa di tutto va data alla concentrazione del capitale, alla troika e al nuovo ordine mondiale. C'è una sola soluzione: «Se non volete chiamarlo comunismo – afferma – chiamatelo Pippo. Ma questa è l'unica via d'uscita».

Una signora, a questo punto, si alza e sbotta: «Ci vuole tutti pezzenti, lei? Qui – dice – ho sentito solo cose negative. Vorrei sentire cose positive una buona volta». Scontenta se ne va, mentre Rosso e Rizzo rovistano nell'armadio delle promesse elettorali. «Faremo di Torino la città più video sorvegliata d'Italia – assicura Rosso – per impedire delitti come quelli della Rosboch». Aggiunge: «Chiuderemo Porta Nuova, come hanno fatto a Parigi con la Gare d'Orsay». E il comunista Rizzo, insuperato in quanto a fantasia, azzarda: «Tangenziale gratis per tutti i torinesi».

©RIPRODUZIONE RISERVATA

Rizzo: &quot;Tangenziale gratis&quot;. E il candidato del centrodestra vuole telecamere ovunque

TUTTI CONTRO IL SINDACO

Qui, Piero Fassino. A sinistra, il convegno cui hanno partecipato tre suoi avversari

03 marzo 2016 sez.</column>
        </table>
        <table name="tblWebData">
            <column name="Article">La mossa di Verdini &quot;Sì a Sala e Giachetti anche alle primarie&quot;


ROMA.

«Facciamola semplice, che manca poco alle amministrative: alle comunali di Milano aiutiamo Sala, senza dubbio il migliore in campo. E a Roma abbiamo il dovere di andare a votare alle primarie per Giachetti. È importante che vinca lui». Denis Verdini spinge ancora sull'acceleratore, in direzione Matteo Renzi. Una strategia in tre mosse anticipata riservatamente in queste ore ai suoi parlamentari: «Ai gazebo dobbiamo dare una mano ai candidati renziani. Se vincono, faremo campagna elettorale per loro. E, dov'è possibile, presenteremo liste civiche alleate con il Partito democratico». Un nuovo miglio è percorso.

Il vero test si gioca nelle grandi città. Si parte dalla Capitale, dove il renziano Roberto Giachetti è impegnato in un duello all'ultimo sangue con Roberto Morassut. Fiutata l'aria, scendono in campo i verdiniani capitanati da Ignazio Abrignani, che del ras toscano è amico e braccio destro: «Io - confida alla Camera - ho già chiesto ai miei amici di andare ai gazebo per votare Giachetti. Ci andrò anche io, perché è ormai chiaro che Roberto gioca una partita ad alto rischio. Se vince lui, presenteremo una lista civica che lo sostenga. Siamo coerenti, mica come Alfano che decide di volta in volta con chi stare». E se invece Giachetti perde? «In quel caso non sosterremo certo Morassut. Noi aiutiamo candidati di centrosinistra, non di sinistra».

Lo sforzo degli ex berlusconiani approdati con l'ultima fiducia in maggioranza non si esaurisce con il caso romano. Verdini stravede per Sala, lo ha ammesso di recente in tv («fossi milanese lo voterei») e lo considera un ottimo manager. Per questo, adesso, rompe gli indugi e chiede ai suoi di sostenerlo. Se possibile dando vita anche a listoni civici nelle coalizioni di centrosinistra. E a Napoli? Si è deciso di non scegliere, lasciando &quot;libertà di coscienza&quot; nella sfida ai gazebo tra Antonio Bassolino e Valeria Valente.

Il renzismo attrae la pattuglia dei verdiniani, inesorabilmente. E Massimo D'Alema rigira il coltello: «Tra Renzi, Lotti, il gruppo fiorentino e Verdini - affonda -c'è un rapporto di amicizia e di solidarietà che viene da molto lontano. Si dice che Verdini lo abbia anche aiutato durante le primarie per fare il sindaco di Firenze». Sempre ai gazebo insomma si torna. A quelli che hanno incoronato Enzo De Luca in Campania, con il soccorso del senatore di Ala Vincenzo D'Anna. Fino ai casi più recenti: l'ultimo a Cosenza, dove è già nata un'alleanza tra i dem e gli ex berlusconiani di Denis. I quali hanno prima costretto alle dimissioni il sindaco di centrodestra, poi si sono battuti come leoni per far passare la candidatura del renziano Lucio Presta. E ci sono riusciti, visto che il manager dei vip è già in campagna elettorale, alleato con Ala.

I conti si faranno dopo le comunali. Nel frattempo, l'attivismo di Verdini giunge all'orecchio di Pierluigi Bersani. Passeggiando in Transatlantico, non trattiene il sorriso. Poi scandisce lapidario: «Votano alle primarie? Non avevo il minimo dubbio».

©RIPRODUZIONE RISERVATA

Abrignani: &quot;Ma se ai gazebo vince Morassut non lo voteremo, non è centrosinistra, è sinistra&quot;

Tommaso Ciriaco03 marzo 2016 sez.</column>
        </table>
        <table name="tblWebData">
            <column name="Article">&quot;Terroristi infiltrati sulle rotte dei migranti&quot; L'allarme dei Servizi


ROMA.

Abbiamo il Califfato alle porte, e c'è un flusso continuo di migranti che ci passa attraverso. In sintesi, questo dice l'ultima relazione annuale dell'intelligence italiana al Parlamento. «Il rischio di infiltrazioni terroristiche si presenta più concreto lungo l'asse della rotta balcanica», sostengono i nostri servizi segreti. La rotta che passa dalla Bosnia, il Kosovo, la Macedonia, il Montenegro, ossia il focolaio da cui sono partiti per la Siria 900 foreign fighter. E dove sono transitati, di rientro, gli uomini del commando di fuoco di Parigi del Venerdì 13. Ma a preoccupare, e tanto, è anche la polveriera libica.

Il 2015 è stato l'anno del salto di qualità della minaccia dello Stato Islamico, con gli attacchi nella capitale francese e l'attentato in Sinai all'aereo russo della Metrojet. La nuova strategia prevede una &quot;direzione centrale&quot; siriana o irachena, e &quot;cellule delocalizzate&quot; in Europa col compito di gestire in autonomia tempi, luoghi, obiettivi delle azioni. «Malgrado non siano emersi specifici riscontri sull'esistenza di piani terroristici in territorio nazionale, l'Italia appare sempre più esposta come target privilegiato », sostengono gli 007. Le ragioni affondano nei partner internazionali che il nostro governo si è scelto: Stati Uniti e Israele da una parte, «governi arabi ritenuti apostati» dall'altra. Tra i segnali &quot;captati&quot; dalla nostra intelligence, e che non lasciano presagire niente di buono, la «crescita costante del numero dei foreign fighter» (siamo a oltre 90 combattenti che hanno lasciato l'Italia per la Siria o l'Iraq), l'auto reclutamento di giovanissimi, anche minorenni, e l'aumento del consenso nei confronti dell'ideologia jihadista nei circuiti radicali online da parte di residenti in Italia. «Da non sottovalutare - si legge nella relazione - gli ambienti carcerari dove i detenuti per reati comuni sembrerebbero i più vulnerabili ai percorsi di radicalizzazione e la generazione degli &quot;estremisti della prima ora&quot;, coloro cioè che sono stati già parte di reti di supporto logistico e finanziario della jihad tra i secondi anni Novanta e i primi Duemila e che ora potrebbero sentirsi nuovamente chiamati alla causa».

In più, sul nostro Paese pesa il passato coloniale in Nord Africa. In Libia, infatti, l'Is sta cercando di stabilire una roccaforte dalla quale poter coordinare gruppi, cellule e militanti. La crisi politica ed istituzionale tra i due attuali centri di potere, il Congresso generale di Tripoli e la Camera dei Rappresentati di Tobruk, ha favorito tre gruppi: oltre allo Stato Islamico, Al Qaeda nel Maghreb islamico (Aqmi) e Ansar al Shariah al Murabitun (Am). «La stabilizzazione della Libia è determinante, anche per la tutela degli interessi nazionali», è la conclusione degli 007. Più che una chiosa, un invito ad agire. Anche perché il rischio di nuovi attentati in Europa «è da ritenersi elevato».

Non a caso da Parigi arriva l'allarme per gli Europei di calcio. Il comitato organizzatore ha fatto sapere che alcune partite potrebbero disputarsi a porte chiuse. In ognuno dei ritiri ci saranno almeno due uomini delle squadre speciali antiterrorismo Gign e Raid. Nel mirino ci sono soprattutto cinque partite fra le 36 della prima fase, tra cui Belgio-Italia del 13 giugno.

Ieri è stata presentata anche la relazione annuale della Direzione nazionale antimafia e antiterrorismo. «Le indagini svolte sulle attività delittuose dell'Is nel nostro Paese confermano la totale compenetrazione tra criminalità organizzata di tipo mafioso e terrorismo internazionale », sostiene il procuratore nazionale Franco Roberti. «Incassa tre miliardi l'anno con il traffico di stupefacenti e di uomini, contrabbando, sequestri di persona ».

( Ha collaborato Cosimo Cito)

©RIPRODUZIONE RISERVATA

La Direzione antimafia: &quot;C'è compenetrazione tra l'Is e la criminalità organizzata&quot;

AL CONFINE

Migranti bloccati dalla polizia al confine fra Grecia e Macedonia, vicino a Idomeni, ormai circondata dalle tende delle migliaia di persone in arrivo da Sud

Fabio Tonacci03 marzo 2016 sez.</column>
        </table>
        <table name="tblWebData">
            <column name="Article">&quot;Bologna è in controtendenza&quot; l'uomo delle statistiche respira


L'INTERVISTA

VALERIO VARESI

«BOLOGNA viaggia in direzione contraria in un Paese sempre più sterile e vecchio» spiega Gianluigi Bovini responsabile del Servizio statistico di Palazzo d'Accursio.

Bovini, significa che qui nascono ancora tanti bambini?

«Tanti direi di no, ma l'anno scorso sono stati 3.214, un numero pur sempre alto benché inferiore al boom del 2014. Certo, niente di eclatante, ma quanto basta per far crescere leggermente la popolazione di 482 persone».

La crescita in controtendenza a cos'è dovuta?

«Essenzialmente alla capacità attrattiva della città rispetto alla migrazione interna dal sud e dalle isole mentre si è affievolito il flusso dai paesi stranieri a causa della crisi. Tuttavia, parlando degli italiani, il dato approfondisce la debolezza complessiva dell'Italia perché città come la nostra drenano &quot;capitale umano&quot; di qualità a regioni che già ne sono povere a causa dell'emigrazione. Da alcuni anni anche il nostro Paese subisce la stessa sorte con la fuga dei cervelli verso aree europee che offrono maggiori opportunità».

Preoccupa l'aumento della mortalità con un 11% in più dell'anno scorso.

«Ieri abbiamo presentato un'analisi sulla questione e i numeri ci indicano che le cause principali dell'aumento di mortalità sono due: l'estate torrida e l'epidemia influenzale particolarmente aggressiva in presenza di una minor vaccinazione. A conti fatti sono morte le persone più fragili e in particolare quelle oltre i 90 anni. Volendo fare l'identikit, diciamo che quell'11,6% in più era una donna ultranovantenne».

È una tendenza che proseguirà quest'anno?

«Dai primi dati di gennaio direi di no e questo ci rassicura. Nel 2015, con riferimento al mese di gennaio, morirono 513 persone, mentre quest'anno, nello stesso periodo, ne sono decedute 387, vale a 126 di meno. Se perdura questo andamento, nel 2016 dovremmo tornare nella normalità. Certo, l'estate è un momento delicato, ma oggi siamo più preparati del 2003 quando il caldo ci piombò addosso e gran parte della popolazione anziana era sprovvista di condizionatori».

Malgrado Bologna sia in controtendenza demografica, quale sarà che ci riserverà il futuro? «Siamo una città che, da anni, dipende costantemente dal movimento migratorio. In una situazione del genere il destino è un costante invecchiamento e una progressiva sterilità perché più aumenta l'età media, più cala la fertilità per motivi naturali. Sono scenari che si possono osservare in Paesi europei che sono messi peggio di noi».

Tipo?

«Potrà sembrare strano, ma in condizioni peggiori è il paese economicamente più potente d'Europa, vale a dire la Germania. L'apertura di Angela Merkel agli immigrati dell'est dopo la crisi siriana, forse ha avuto anche questa motivazione oltre che quella umanitaria. Da tempo i demografi tedeschi lanciano l'allarme sulla denatalità quale minaccia anche economica».

Qual è l'apporto degli stranieri all'aumento demografico bolognese?

«Oltre un quarto dei neonati, vale a dire 914, sono stranieri a cui si devono aggiungere 303 altri bimbi nati da coppie miste tra italiani e stranieri. Come si può notare 1.217 neo bolognesi sono del tutto o in parte frutto dell'apporto straniero su 3214. Senza questa componente, il saldo demografico cittadino sarebbe di gran lunga negativo».

C'è anche chi se ne va per crisi o altro?

«Ogni mese 1.228 si iscrivono all'anagrafe e 1.035 si cancellano. Quelli che se ne vanno sono in crescita ».

©RIPRODUZIONE RISERVATA

&quot;

IL DIRIGENTE

La popolazione è cresciuta di 482 unità grazie alla migrazione dal sud e dalle isole

&quot;

Pierluigi Bovini, dirigente comunale del settore Statistica

03 marzo 2016 sez.</column>
        </table>
        <table name="tblWebData">
            <column name="Article">Testimoni di giustizia, l'ufficio bolgia


IL CASO

EMANUELE LAURIA

Minacce, denunce, alterchi. E paura. La nuova vita da dipendenti regionali dei testimoni di giustizia è diventata un inferno. Una legge con finalità nobili ma scritta e applicata in modo a dir poco approssimativo li costringe a una convivenza forzata negli spazi diventati angusti della succursale romana di Palazzo d'Orleans. Loro, cittadini che hanno denunciato nei tribunali gravi episodi di criminalità organizzata, nella sede di via Marghera non ci vorrebbero stare, gli stessi colleghi non hanno mancato di esprimere perplessità e timori, i dirigenti sollecitano da mesi soluzioni alternative. Ma nessuno, da giugno a oggi, è riuscito a fare nulla.

Perché, pur essendo assunti dalla Regione siciliana, i testimoni di giustizia sottoposti a programma di protezione non possono lavorare in Sicilia e l'unico ufficio fuori dal territorio dell'Isola scartata l'&quot;ambasciata&quot; di Bruxelles per evidenti ragioni di costo - è nella Capitale. Molti di loro risiedono in località segrete nella Penisola e vorrebbero avvicinarsi a casa ma non è stato ancora trovato un accordo con altre amministrazioni disposte ad accoglierli. La situazione è diventata incandescente anche per i conflitti esplosi all'interno del plotone dei 16 neo-assunti costretti a lavorare a stretto contatto: ciò anche perché - raccontano i dirigenti e conferma uno dei dipendenti - alcuni dei testimoni hanno denunciato parenti o persone vicine agli altri. Gli accusati siedono accanto agli accusatori, insomma.

Già cinque dipendenti su 16 hanno ricevuto un richiamo disciplinare. Per una di loro, denunciata da una collega, si è aperto un procedimento vero e proprio che potrebbe condurre a una sospensione o a misure più gravi. Gli addebiti sono sempre gli stessi: insulti, urla, spintoni sul luogo di lavoro. Al capo dipartimento degli Affari extraregionali Maria Stimolo, da cui dipende l'ufficio di Roma, non è rimasto che segnalare al governatore «numerosi episodi di mancanza di rispetto fra gli stessi colleghi neo-assunti che influiscono in modo negativo sul buon andamento delle attività lavorative e sul decoro dell'ufficio ».

Negli atti allegati al procedimento disciplinare c'è il racconto, contenuto in una denuncia ai carabinieri, di una rissa «con grida e bestemmie» tra due dipendenti divise a fatica dal capufficio. L'impiegata sotto accusa, nel racconto della collega che l'ha denunciata, nel corso di una lite avrebbe «afferrato il monitor del computer, scrollandolo nervosamente con intenzioni di fare del male». Nello stesso esposto si parla di minacce di morte e di una serie di alterchi conclusi - in un caso - con l'arrivo di un'ambulanza.

Al di là di responsabilità singole, e senza voler generalizzare, negli uffici della Regione c'è chi si chiede se questo pasticcio potesse essere evitato. Al momento dell'assunzione, per ovvie ragioni di riservatezza, la stessa amministrazione poco sapeva dei dipendenti che andava ad assumere. Fra loro, per dire, c'è una coppia di coniugi che in realtà sarebbero fratello e sorella. La Stimolo, che da mesi si batte per dare una sistemazione più dignitosa a questo personale e rendere funzionale un ufficio che oggi scoppia di impiegati (41 in tutto), è riuscita a trovare un'occupazione (il semplice affiancamento ai colleghi) solo a quattro dei sedici testimoni di giustizia entrati nei ranghi della Regione. Gli altri dodici svolgono quello che con un termine pomposo viene chiamato &quot;back office&quot;: fotocopie, trasporto di qualche carta. Il tappo è esploso con l'assunzione di altri nove testimoni decisa dall'Ars attraverso uno stanziamento di 500 mila euro. Mentre un emendamento che prevede la possibilità per i testimoni di giustizia di andare a lavorare per un'altra amministrazione (sempre a carico della Regione) rimane nel limbo. Per prima la dirigente Stimolo fa notare che «si va verso una condizione di esubero di dipendenti a Roma assolutamente insostenibile ». E per la prima volta la stessa associazione dei testimoni di giustizia, che finora aveva avuto sempre manifestazioni di apprezzamento per il governatore Crocetta, scende in campo contro la Regione: «Siamo confusi e gravemente amareggiati da questa vicenda e da come la si sta gestendo - si legge in una nota dell'associazione presieduta da Ignazio Cutrò - Il governo è al corrente che non possiamo stare un giorno di più nella sede romana della Regione, a meno di non voler inaugurare una nuova forma di vittime di mafia con l'aggravante della perdurante inadempienza e incoscienza». Si appellano a Mattarella, i testimoni di giustizia: «Lo stesso programma di protezione del Vimimale - dice uno di loro, Giuseppe Carini - dice che non possiamo stare concentrati nello stesso posto e senza adeguate tutele. Qualcuno ci aiuti perché rischiamo la vita. Se non arriverà presto una risposta, presenteremo dimissioni di massa».

©RIPRODUZIONE RISERVATA

Molti vorrebbero essere trasferiti al Nord ma non si trovano gli enti disposti ad accoglierli Loro si ribellano: &quot;Qui non possiamo più stare rischiamo la vita. Dateci risposte o ci dimettiamo&quot;

LA PROTESTA

Un momento del sit-in dei testimoni di giustizia che invocavano l'assunzione

26 febbraio 2016 sez.</column>
        </table>
        <table name="tblWebData">
            <column name="Article">Testimoni di giustizia, l’ufficio bolgia

... non possono lavorare in Sicilia e l’unico ufficio fuori dal territorio dell’Isola scartata l’“ambasciata” di Bruxelles per evidenti ragioni di costo - è nella Capitale. Molti di loro risiedono...
la Repubblica 26 febbraio 2016 pag. 04 sez. POLITICA</column>
        </table>
        <table name="tblWebData">
            <column name="Article">PALERMO. Sarà ancora vivo quello che si mangiava i chiodi per far finta di essere pazzo? Come si chiamava? Sinagra Vincenzo detto Tempesta, da non confonderlo con suo cugino – si chiamava come lui, Sinagra Vincenzo - che per tutti gli altri era pazzo per davvero perché si era pentito. E il vecchio Mario Labruzzo della Guadagna, è morto nel suo letto o è morto sparato? E che fine ha fatto Pietro Alfano &quot;U'zappuni&quot; per gli incisivi a forma di zappa? E Giovanni Di Giacomo &quot;Il Lungo&quot;? E Ludovico Bisconti di Belmonte Mezzagno? E Vincenzo Buffa? E Gioacchino Cillari? E Rocco Marsalone? Chissà dove sono finiti quelli del maxi processo di Palermo, la &quot;crema&quot; di Cosa nostra processata e condannata nel dibattimento che trent'anni fa – dal 10 febbraio 1986 al 16 dicembre del 1987 – segnò l'inizio della fine di una mafia padrona.

In quei mesi erano tutti lì, aggrappati alle sbarre e rinchiusi per la prima volta come animali in trenta gabbie disposte a semicerchio e affacciate su una gigantesca piazza che sembrava un Colosseo tecnologico, telecamere sospese nell'aria, microfoni, metaldetector, porte blindate, un camminamento sotterraneo - ad uno ad uno ci passavano loro, i 475 imputati - che dall'Ucciardone portava all'aula bunker.

Dove sono oggi i sopravvissuti alle indagini del giudice Falcone? E che cosa fanno? E quanti se ne sono andati per cause naturali o per qualche «conto» che avevano in sospeso, come quell' Antonino Ciulla che a poche ore dalla fine di tutto si ritrovò con un colpo alla schiena e con la faccia imbrattata dalla ricotta dei cannoli comprati per festeggiare l'assoluzione?

Sfogliando l'album del maxi processo è come fare un salto nel passato. E a volte nel futuro. Qualcuno ha sempre in mente di rimettere su la Cupola.

Fra reperti di archeologia mafiosa e nostalgici che non si arrendono mai, il nostro viaggio dentro la Cosa nostra degli Anni '80 non vi farà mancare qualche sorpresa.

Quelli che avevano una certa età già allora – dalla classe 1908 alla classe 1912 – ovviamente non ci sono più. Il più longevo, Procopio Di Maggio, i suoi 100 anni li ha celebrati un mese fa con i fuochi d'artificio a Cinisi, il paese di Peppino Impastato. Ma non c'erano già più neanche quando li avevano condannati – alla fine del 1987 – nemmeno Calogero Bagarella (ucciso in viale Lazio nel dicembre ‘69), Saro Riccobono (strangolato alla Favarella nell'82) e Filippo Marchese (vittima della lupara bianca in imprecisato giorno fra l'83 e l'84), la cui sorte fu rivelata in seguito da pentiti che confessarono le loro colpe in altri processi. Vivo e all'ergastolo per l'omicidio di un carabiniere è Masino Spadaro, un contrabbandiere che per quanto era ricco si autodefiniva l'«Agnelli di Palermo». Un paio di anni fa si è laureato in Filosofia nel carcere di Spoleto, la sua tesi: «La non violenza e i fondamenti della religione di Gandhi».Vivo e residente a Corleone è Carmelo Gariffo, nipote prediletto di Bernardo Provenzano. Vivo e libero è Pino Lipari, iscritto all'albo dei geometri ma in realtà diventato dopo il maxi una sorta di ministro dei Lavori Pubblici dei Corleonesi. Vivi e detenuti i fratelli Giuseppe e Filippo Graviano, al tempo sconosciuti ragazzini di Brancaccio e poi meglio conosciuti come &quot;i Graviano delle stragi&quot;. C'è chi ha scontato la sua pena come Giovanbattista Inchiappa e fa l'elettricista, c'è chi è stato assolto come Giuseppe Urso e ha aperto una vineria, c'è chi ha preferito «cantare» come Salvatore Cocuzza, c'è chi si è suicidato come Giuseppe Giacomo Gambino e chi trafficava in morfina base ed è sparito dall'altra parte del mondo come il malese Lam Sing Choy. Ci sono capi sottoterra come Luciano Liggio e Bernardo Brusca e capi ai loro ultimi giorni come Totò Riina e Bernardo Provenzano e Pippo Calò. Morto Buscetta negli Usa, ancora vivo da qualche parte in Italia Totuccio Contorno.

Ci sono famiglie scomparse dal panorama criminale e altre sempre presenti. Di Vernengo al maxi processo ce n'erano 5, di Tinnirello 8, di Fidanzati 5. Ma i più numerosi erano i Greco: 10. Una stirpe. Greco Giuseppe fu Nicola, Greco Ignazio fu Vincenzo, Greco Leonardo, Greco Nicolò, Greco Salvatore fu Giuseppe e Greco Giuseppe fu Salvatore, Greco Salvatore fu Pietro, Greco Salvatore fu Salvatore. E poi Michele Greco, il signorotto di campagna che i Corleonesi fecero «Papa» e che augurò la «pace eterna» al presidente della Corte Alfonso Giordano e al giudice Pietro Grasso mentre si ritiravano in camera di consiglio. Morto nel 2009, all'età di 84 anni, a Rebibbia. Morto nel 2011, all'età di 58 anni, anche suo figlio Giuseppe, uno dei pochi assolti del maxi che poi aveva cambiato nome (Castellani, quello della madre) e si era lanciato senza troppe fortune nel cinema. Produttore di una commedia all'italiana - &quot;Crema, cioccolata e paprika&quot; con Barbara Bouchet e Franco Franchi - e regista de «I Grimaldi», una saga familiare dove la mafia «buona» (quella di suo padre) si contrapponeva alla mafia «cattiva» della droga. Ma accanto ai personaggi più pittoreschi ci sono gli in- tramontabili. Come Benedetto Capizzi, condannato a 8 anni e tornato alla ribalta nel 2008 per avere riunito un po' di «vecchi amici» per rifondare la Commissione di Cosa nostra. Arrestato in diretta dai carabinieri: potenza della microspie. O come Salvatore Profeta, 6 anni al maxi e scarcerato per la revisione del processo Borsellino, che nel dicembre scorso chiacchierava con i suoi di Villagrazia firmando il ritorno in cella: «Quando c'era Stefano Bontate, in famiglia eravamo 100-120, oggi solo 20-30...». Ci riprovano sempre.

Avverte il procuratore capo di Palermo Francesco Lo Voi: «Anche dopo tanto tempo abbiamo la certezza che tentano sempre di rigenerarsi e che le regole dell'associazione restano immutate, la mafia continua a fare la mafia». Gli scarcerati del maxi processo sono sempre sotto controllo. Il più illustre a piede libero al momento è uno che era stato assolto, Giuseppe Guttadauro. Primario di chirurgia al Civico e capo- mandamento di Brancaccio, è il boss che ha messo nei guai il governatore Totò Cuffaro. Il dottore Guttadauro fa il volontario in una onlus a Roma. Come libero è anche Alessandro Bronzini, conosciuto come &quot;Il Vampiro&quot; perché amava uscire solo di notte. Bronzini fa il pittore, dipingeva in cella anche i quadri che Liggio spacciava per suoi e uno schizzo del nottambulo è diventato la quarta di copertina dell'&quot;Altra faccia dei pentiti&quot;, libro di Rosalba Di Gregorio. Nel 1986 era una ragazzina che difendeva undici imputati, noi l'avevamo chiamata «l'avvocatessa del diavolo». Oggi è una bella signora che guarda al maxi sempre con la sua cultura libertaria e radicale: «Il processo ha una sua sacralità e sono ancora convinta che la formale parità delle parti allora non è stata rispettata». La Di Gregorio aveva fra i suoi clienti anche Vittorio Mangano, quello passato alla storia come lo &quot;stalliere&quot; di Berlusconi. Deceduto il 23 luglio del 2000.

Una mattina di questo febbraio 201</column>
        </table>
        <table name="tblWebData">
            <column name="Article">Nel consiglio di Malacalza rappresentate le categorie




GLI altri posti andranno ai consiglieri indicati dalle liste presentate da The Summer Trust (Gabriele Volpi) e dai nuovi &quot;pattisti&quot; (Coop e fondazioni bancarie). Ma la maggioranza assoluta andrà all'azionista di riferimento proprietario del 17,6% del capitale e che in alleanza con l'1,95 della Fondazione Carige controlla poco meno del 20% del capitale. La lista è in via di definizione e, come spiegato ieri da Repubblica, poggia su figure- chiave il cui identikit è stato tracciato da Vittorio Malacalza ancor prima di ritagliarci dentro la persona scelta: un presidente di alto profilo istituzionale e un amministratore delegato fortemente motivato e giovane. Non è nemmeno da scartare l'ipotesi che la famiglia stessa possa scegliere di essere presente nel cda con un ruolo di vicepresidente, significativo, ma non operativo perché quello tocca ai manager. Ma il mosaico che si va componendo e che ormai tiene banco da settimane negli ambienti economici e politici della città, sembra poggiare su un altro elemento di rinnovamento e discontinuità, come la volontà di chiamare in consiglio rappresentanti delle varie anime della città: l'impresa, lo shipping, l'università. Una chiamata diretta a occuparsi della banca dei liguri, nessuno escluso. Certo, non dovrebbe mancare anche qualche conferma, abbastanza scontata come quella dei consiglieri cooptati dopo l'ingresso nel capitale di Malacalza (Beniamino Anselmi, Gianpaolo Provaggi). Ma saranno appunto le novità a fare la differenza. Come le donne che faranno parte del progetto di rilancio, a cominciare da Paola Girdinio, preside di Ingegneria dal 2008 al 2012 e chiamata in numerosi consigli di amministrazione. Altre ne entreranno in consiglio (Malacalza dovrebbe indicarne almeno altre due) e a questo punto, con l'indicazione del consigliere che domani verrà indicato dalla Fondazione Carige, la lista dei prescelti dell'azionista sarà sostanzialmente completa.

Fino a venerdì, comunque, tutto può ancora accadere. Malacalza continuerà ad affinare la composizione della sua squadra, presentandola prima ai vertici di Bankitalia e poi rendendola pubblica all'interno di un territorio che guarda al rilancio di Carige come a una delle possibili chiavi di volta del su rilancio. Nulla è scontato e l'azionista di riferimento sa che è necessario prima di ogni altra cosa presentarsi davanti alla città non solo con un elenco di nomi, ma con un progetto che queste persone sono chiamate a realizzare. Non è una distinzione da poco, anzi a ben guardare è il fulcro attorno al quale ruota il rilancio di Carige. Con il nuovo cda, insomma, il percorso sarà ufficialmente all'inizio. Si dovrà continuare a curare una banca che è ancora convalescente, a mantenerla solida e recuperare il terreno perduto dal punto di vista commerciale. Sperando che questa cura possa portare anche a una ripresa del titolo azionario. Poi arriverà l'alleato.

(massimo minella)

©RIPRODUZIONE RISERVATA

01 marzo 2016 sez.</column>
        </table>
        <table name="tblWebData">
            <column name="Article">MOSTRE


MAURIZIO NANNUCCI.

Mus. Marini, p.za S.

Pancrazio. Fino 23/4. Ore 10-17, chiuso mar. e festivi; 6 euro NEXUS

Pal. Medici Riccardi, v. Cavour 3. Fino 15/3.

Ore 9.30-19, merc.

chiuso. Euro 7/4, gratis sotto i 6 anni BODY WORLDS

S. Stefano al Ponte.

Fino 20/3. Lun-gio 10-20.30, ven e sab 20-23.30, dom 10-22. 16/12 euro www.bod yworldsinthecity.it CARLO PORTELLI

Gall. Accademia. Fino 30/4. Ore 8.15-18.50, euro 12,50 MARIANI CHEZ CAPUCCI

Villa Bardini, c.ta S.

Giorgio 2. Fino 1/5.

Mar-dom 10-18, chiuso lun.

IL MONDO CHE NON C'ERA

Mus. Archeologico.

Fino 6/3. Lun-sabdom 8.30-14, mar-ven 8.30-19. 4 euro

ARTE, FOTOGRAFIA E FEMMINISMO IN ITALIA

Frittelli, v. Val Di Marina 15. Fino 8/3.

Lun-ven 10-13 e 15.30-19.30. Ing. lib.

FIRENZE CAPITALE. I DONI E LE COLLEZIONI DEL RE Palazzo Pitti. Fino 3/4.

Da mart. a dom. ore 8.15-18.50, chiuso lun. Euro 13/6,5 ENRICO BENETTA

Tornabuoni, v Maggio 58r. Fino 7/5. Lun.

15-19.30, mar.-ven.

10.30-13/15-19.30, sab. 10.30-13/14-19 BENINATI, CUCCHI, SACCARDI Poggiali e Forconi, v Scala 35/A. Fino 20/3

02 marzo 2016 sez.</column>
        </table>
        <table name="tblWebData">
            <column name="Article">HPerDere


l'intento è divulgativo e, contrariamente al solito, si evitano toni eccessivamente agiografici.

tridimensionale e fantasia scatenata, piena di presenze originali e simpaticissime che stravolge anche la logica. i protagonisti sono un gruppo di mostriciattoli che hanno paura dei bambini.

RegiA Di M. TiDDeS. Con J. SeyMouR, M.

eppS, F. WillARD, M. WAyAnS (CoMMeDiA) Cinquanta sfumature di grigio riproposto in versione parodia. il miliardario mr. grey è un manager di colore e coinvolge una giovane universitaria nei suoi perversi e disumani giochi erotici.

RegiA Di R. pApAleo. Con R. pApAleo, l.

CipRioTA, A. gASSMAn (CoMMeDiA) Su una nave merci in viaggio verso l'uruguay, si incontrano Ruggero, solitario cuoco di bordo, e Ruggero, sfortunato musicista, atteso per un concerto. Dalle iniziali reciproche antipatie, nasce una solidale amicizia.

RegiA Di T. WAll. Con z. goRDon, k. Jeong, B. nigHy, H. gRAHAM (AVVenTuRA) un cinico costruttore intende avviare una speculazione edilizia distruggendo l'ambiente del polo nord. per fermare il progetto, un simpatico orso bianco, accompagnato da tre lemming, confusionari e indistruttibili, approda a new york.

RegiA Di M. FuzellieR, B. pAyAMi.

(AniMAzione) per raggranellare i soldi necessari all'acquisto delle medicine per il fratello malato, iqbal dieci anni accetta di lavorare a tempo indeterminatoinunafabbricaditappeti.un grido contro il lavoro minorile.

RegiA Di T. MilleR. Con g. CARAno, T.

MilleR, M. BACCARin (Azione) Wade Wilson, già membro delle Forze Speciali, si sottopone ad un esperimento non autorizzato che gli conferisce superpoteri. Cosìcreaunproprioalteregopervendicarsi dell'uomo che gli rovinato la vita.

aSTra/STar mulTiSala, Jolly, Smeraldo, The Space cinema Bologna, uci cinemaS meridiana, cenTury cineci

RegiA Di p. genoVeSe. Con M. giAllini, A. FoglieTTA, V. MASTAnDReA, k.

SMuTniAk (CoMMeDiA) Durante una cena fra amici viene lanciata una proposta apparentemente innocua: rendere pubbliche le telefonate, gli sms, i whatsapp che arriveranno sui cellulari dei commensali. Tutti accettano e le conseguenze sono disastrose.

cinemax, capiTol, foSSolo, The Space cinema Bologna, nuovo mandrioli, uci cinemaS meridiana, Jolly, criSTallo, KurSaal, cenTury cineci, nuovo

RegiA Di J.VAn DoRMAel. Con B.

poelVooRDe, y. MoReAu, C. DeneuVe (CoMMeDiA) Dio è un signore scorbutico e irascibile che si diverte a creare problemi all'umanità. Stanca di quella situazione, sua figlia si ribella e mette in crisi il sistema di controllo e potere esercitato dal padre.

RegiA Di D. o. RuSSell, D. o. RuSSell. Con D. polAnCo, B. CoopeR, R. De niRo (DRAMMATiCo) Fantasiosa e divertita trasposizione di una storia vera. la vita di Joy, impegnata nel triplice ruolo di madre, moglie, figlia e centro gravitazionale di una famiglia disastrata, muta profondamente quando la donna inventa il mocio.

RegiA Di R. leTTeRMAn. Con J. BlACk, D.

MinneTTe, o. RuSH (CoMMeDiA) l'adolescente zach scopre che il padre della sua affascinante vicina di casa, autore del libro piccoli brividi, vive assediato dai mostri, frutto della sua fantasia. inavvertitamente zach libera queste creature.

RegiA Di g. RoSi. (DoCuMenTARio) Ritratto dell'isola di lampedusa, colta nell'eccezionalità dei drammi dell'emigrazione e nella tranquilla normalità della vita semplice degli abitanti dell'isola. il tutto attraverso lo sguardo di un ragazzino dodicenne.

RegiA Di e. lARTigAu. Con R. DuRAn, k.

ViARD, e. elMoSnino (CoMMeDiA) i familiari di paula sono tutti sordi e la ragazzasitrovaadoveraffrontareunasceltadiffi-cile: restare a casa, per aiutare i parenti nei contatti con l'esterno, o allontanarsi per seguire la sua vocazione artistica?

RegiA Di g. nunziAnTe. Con C. zAlone, M. MiCHeli, S. BeRgAMASCo (CoMMeDiA) Checco fugge ogni responsabilità professionale e privata. Vive con i genitori ed è il classico nullafacente con posto fisso. Ma improvvisamente la sua vita cambia: Checco viene trasferito da un posto all'altro per provocarne le dimissioni.

RegiA Di A. pRoyAS. Con g. BuTleR, n.

CoSTeR-WAlDAu, C. eATon (AVVenTuRA) Set, dio delle tenebre, ha usurpato il trono d¿egitto e fatto precipitare l'impero nel caos. per ristabilire l'ordine, alla testa di un manipolo di eroi, un uomo coraggioso, aiutato dal dio Horus, si batte generosamente.

The Space cinema Bologna, uci cinemaS meridiana, cenTury cineci

RegiA Di C. VeRDone. Con A. AlBAneSe, C. VeRDone, A. kASyAn (CoMMeDiA) yuri, modesto attore di teatro, si rivolge ad Arturo, scalcinato investigatore privato, per raccogliere le prove dell'infedeltà della consorte. Durante le indagini, per un equivoco, i due mettono le mani su una misteriosa valigetta...

RegiA Di A. egoyAn. Con D. noRRiS, M.

lAnDAu, J. pRoCHnoW, C. pluMMeR (DRAMMATiCo) Benché colpito da demenza senile, prima di morire, zev, ex-internato di Auschwitz, intende portare a termine una missione: ritrovare ed uccidere il responsabile dello sterminio della sua famiglia, che si nasconde sotto falso nome in usa.

RegiA Di A. niCCol. Con e. HAWke, B.

gReenWooD, J. JoneS (THRilleR) il pilota ethan viene trasferito dagli aerei da combattimento alla guida dei droni. Ma anche seduti davanti ad uno schermo, colpire e uccidere alla fine non è diverso dalla realtà fisica e ethan va in crisi.

RegiA Di n.kAWASe. Con k. uCHiDA, M.

nAgASe, k. kiki, M. ASADA (DRAMMATiCo) Sentaro gestisce un chiosco di dorayakis, dolci con marmellata di fagioli rossi. in cerca di un aiutante, Sentaro assume un'anziana donna, che, nonostante la malattia, si rivela preziosa per il rilancio della sua attività.

RegiA Di C. DiTTeR. Con A. BRie, R.

WilSon, l. MAnn, D. JoHnSon (CoMMeDiA) Reduce dalla fine di un'importante relazione, Alicesilasciaconvinceredall'esuberante amicaRobinchelaverafelicitàènellacondizione esistenziale di single. obiettivo: spassarsela rifiutando l'amore.

RegiA Di T. MCCARTHy. Con R. MCADAMS, M. RuFFAlo, M. keATon (DRAMMATiCo) implacabile, avvincente e appassionante ricostruzione dell'indagine giornalistica sulla pedofilia nella chiesa cattolica, avviata nel 2001 dai giornalisti del Boston globe. Ciò che emerge è una realtà inquietante.

lumiere -laBoraTori delle ar-Ti uniBo, odeon, roma d'eSSai, The Space cinema Bologna, uci cinemaS meridiana, iTalia, cenTrale - Sala Bcc, giada cinecomforT Bi-Space RegiA Di S. SolliMA. Con C. AMenDolA, p. FAVino, e. geRMAno (DRAMMATiCo) un potente affresco su mafia capitale. Roma ridotta ad un crocevia di corruzione, traffici illeciti, criminalità. l'intreccio fra malavita e politica è indissolubile e il male non risparmia niente e nessuno.

RegiA Di g. MAineTTi. Con C.

SAnTAMARiA, l. MARinelli, S. AMBRogi (FAnTASCienzA) Contaminato da una misteriosa sostanza, enzo Ceccotti, piccolo delinquente di periferia, acquista dei super poteri, che vorrebbe utilizzare a fini criminali. Ma una stramba vicina di caso lo convince a diventare un vero eroe.

rialTo STu</column>
        </table>
        <table name="tblWebData">
            <column name="Article">Romani, tremate: le buche son tornate


DOPO LA PIOGGIA DELL'ALTRA NOTTE CENTINAIA DI CRATERI APERTI SULL'ASFALTO

Da quattro giorni i vigili presidiano una buca in via Pinciana, accanto a Villa Borghese, perché il II municipio non ha una ditta che possa provvedere a chiuderla. Sempre nello stesso municipio proprio ieri sera si è aperta una voragine in via Lorenzo il Magnifico. «È talmente profonda che non si vede il fondo», racconta il presidente del municipio Gerace. Anche qui il problema sarà come chiuderla. Per il momento ad essere chiusa al traffico è stata la strada per motivi di pubblica incolumità. Mentre in tutta Roma dopo due giorni di maltempo si aprono nuovi crateri, ci sono municipi che non sanno come chiuderli perché i bandi per la riparazione delle strade non sono ancora stati espletati. La gestione quotidiana della viabilità principale e secondaria è una beffa capitale. Non ci sono gli strumenti. Il dipartimento Lavori pubblici che deve bandire una gara triennale non ce la farà prima di luglio.

CECILIA GENTILE A PAGINA II

Un cratere nell'asfalto in via del Porto Fluviale. Le buche sono un pericolo per i motociclisti

02 marzo 2016 sez.</column>
        </table>
        <table name="tblWebData">
            <column name="Article">Polo Repubblica-Stampa nasce il gruppo leader dell'informazione italiana


MILANO.

La Repubblica

e gli altri giornali del gruppo L'Espresso uniscono le forze con

La Stampa

e

Il Secolo XIX

dando vita «al leader italiano dell'informazione quotidiana e digitale», in un'operazione che segna anche l'uscita della Fiat dal capitale di Rcs. Il Gruppo Espresso e Itedi, la società che controlla i giornali di Torino e Genova, hanno firmato un memorandum di intesa per fondere le proprie attività. Le nozze – che dovrebbero decollare entro il primo trimestre 2017 - daranno vita a «uno dei principali protagonisti del settore in Europa – spiega un comunicato congiunto - con 5,8 milioni di lettori, 2,5 milioni di utenti unici giornalieri, 750 milioni di ricavi, la più alta redditività del settore e senza debiti ». «L'accordo segna una svolta importante per il Gruppo Espresso che avvia oggi un nuovo percorso di sviluppo, garanzia di un solido futuro in un mercato difficile – ha commentato il presidente Carlo De Benedetti -. La missione di questa casa è sempre stata l'editoria, al servizio di una crescita civile del Paese. Con questa operazione l'impegno viene riconfermato e accresciuto».

La realtà nata dalla fusione sarà controllata con una quota del 43% dalla Cir, la holding industriale della famiglia De Benedetti. Fca (FiatChryslerAutomobile), proprietaria del 77% di Itedi, avrà il 16% mentre la famiglia Perrone riceverà il 5% della nuova azienda la cui guida operativa sarà affidata a Monica Mondardini, attuale ad della Cir e del Gruppo Espresso. Tutte le parti si sono impegnate a sottoscrivere l'accordo definitivo entro giugno 2016. «L'intesa porterà alla creazione di una nuova struttura nella quale fonderemo tutte le nostre attività editoriali – ha spiegato il presidente Fca John Elkann –. La società sarà leader nel settore dell'informazione in Italia, in grado di offrire la più ampia e completa gamma di contenuti e di servizi giornalistici, in forma cartacea e digitale».

Il decollo dell'alleanza segna però allo stesso tempo l'addio del Lingotto al mondo della stampa. Fca infatti - «coerentemente con la propria decisione di concentrarsi sulle attività automobilistiche», come spiega una nota - girerà agli azionisti le sue partecipazioni nel settore. Exor, la cassaforte di casa Agnelli, riceverà il 5% del polo &quot;La Repubblica- La Stampa&quot;, quota che sarà legata a «un accordo con la Cir sulle rispettive partecipazioni». Torino invece liquiderà entro il primo trimestre del 2017 le sue azioni Rcs. «Con questa operazione - afferma Fca in una nota - giunge a compimento il ruolo svolto per 40 anni prima da Fiat e poi da Fca che ha permesso di salvare la società in tre diverse occasioni, assicurando le risorse finanziarie necessarie a garantirne l'indipendenza». La casa automobilistica è oggi il primo socio dell'editore de Il Corriere della Sera con una quota del 16,7%. Dopo il suo addio, il principale azionista sarà Diego Della Valle (7,3%), davanti a Mediobanca. Piazzetta Cuccia ha garantito ieri che «continuerà ad accompagnare lo sviluppo di Rcs», linea su cui si sarebbero schierati anche gli altri grandi soci di via Solferino.

Le indiscrezioni (poi confermate in serata) sull'alleanza hanno sostenuto ieri a Piazza Affari i titoli dei gruppi coinvolti. Le azioni L'Espresso hanno chiuso la seduta con un balzo del 15,89% mentre quelle di Rcs sono salite del 7,21%. «Questa operazione anticipa il necessario processo di aggregazione del settore editoriale italiano - ha commentato Mondardini –. Per noi è un accordo di grande valore industriale. Con l'ingresso di due testate autorevoli e radicate come La Stampa e Il Secolo XIX, L'Espresso si rafforza ulteriormente, riaffermando il proprio primato nella stampa quotidiana italiana». A rendere possibile l'intesa - ha aggiunto - «è anche il lavoro compiuto in questi anni difficili da tutto il gruppo, che ha ottenuto buoni risultati ponendosi come soggetto attivo di una aggregazione molto importante per il proprio futuro».

Elkann ha ribadito invece in una lettera ai dipendenti Itedi l'impegno al «rispetto dei valori di integrità e indipendenza che hanno guidato fino ad oggi le nostre testate», ricordando che «sono gli stessi principi che la famiglia De Benedetti segue da ormai quasi 40 anni». «L'operazione dimostra l'impegno di lungo periodo di Cir, del suo management e mio personale nello sviluppo del gruppo Espresso - ha aggiunto Rodolfo De Benedetti, presidente della holding di via Ciovassino -. Al perfezionamento dell'accordo odierno Cir resterà l'azionista di controllo di una realtà più grande e più forte».

La nascita del nuovo polo editoriale dovrà ricevere nei prossimi mesi il via libera dell'antitrust e dell'Agcom. «Di fronte a qualsiasi processo di concentrazione, spetta all'autorità di garanzia valutare queste operazioni sotto il profilo della libera concorrenza - hanno scritto in una nota Raffaele Lorusso e Giuseppe Giulietti, segretario generale e presidente della Fnsi -. Compito del sindacato è invece quello di valutare l'impatto di questi processi di aggregazione societaria sull'occupazione e sull'autonomia delle singole testate, pretendendo garanzie sulla qualità del prodotto e sul rilancio delle aziende».

©RIPRODUZIONE RISERVATA

Ettore Livini03 marzo 2016 sez.</column>
        </table>
        <table name="tblWebData">
            <column name="Article">Mafia capitale, nuovo filone &quot;Indagine sui campi rom&quot;


L'INCHIESTA DELLA CORTE DEI CONTI CON LA FINANZA

La Corte dei conti riapre l'inchiesta Mafia Capitale, ipotizzando che vi siano filoni non ancora esplorati e affidando alla Guardia di finanza le indagini sui centri per minori e per rom. Il sospetto dei magistrati contabili è che siano state gonfiate le presenze in campi come Castel Romano o addirittura che il Comune, anche grazie agli appoggi politici di Buzzi e Carminati, abbia pagato per strutture rimaste regolarmente vuote.

LORENZO D'ALBERGO A PAGINA IV

21 gennaio 2016 sez.</column>
        </table>
        <table name="tblWebData">
            <column name="Article">Finanziaria al traguardo alt ai contributi a pioggia Ora servono 500 milioni


Dopo l'ennesima giornata a nervi tesi e gli scontri sui contributi della ex Tabella H, con una miriade di enti che al momento non ricevono nulla, Sala d'Ercole approva di fatto la manovra finanziaria: manca solo il voto finale, in programma stamani.

Previsti tagli complessivi per 400 milioni di euro: 120 milioni arriveranno dai Comuni, 150 dalla sanità, il resto da tagli quasi lineari del 5 per cento del bilancio. La manovra comunque non mette in sicurezza i conti: si attendono ancora 500 milioni di euro da Roma, pena ulteriori tagli che graveranno su enti locali, forestali e precari. Ma, soprattutto, rimane il disavanzo strutturale da 1,4 miliardi di euro che, se non diventeranno stabili i maggiori trasferimenti da Roma promessi dal governo Renzi, si riproporrà anche il prossimo anno.

Ieri, comunque, a Sala d'Ercole è andata in scena la grande battaglia sui contributi alle associazioni e il rifinanziamenti di leggi di spesa. Il presidente dell'Ars, Giovanni Ardizzone, l'aveva detto e ha mantenuto il punto: «Non accetterò contributi a singole associazioni, eccetto istituti sociali per ciechi e disabili». Di fatto scompare la ex Tabella H, ma saltano fuori due fondi da 1,5 milioni l'uno per iniziative direttamente promosse dall'assessore ai Beni culturali, Carlo Vermiglio, di area Ncd, e dall'assessore al Turismo Anthony Barbagallo, del Pd, sui quali non sono mancati malumori anche nella maggioranza.

Si bloccano invece una miriade di contributi in passato andati all'università Kore di Enna, alla Fondazione Whitaker, al Cerisdi, al Brass group, all'Associazione allevatori, al Corfilac, all'Autodromo di Pergusa, solo per citarne alcuni. Tutti questi enti dovranno partecipare ai bandi che saranno pubblicati dalla Regione con il fondo della ex Tabella H, pari a 24 milioni di euro.

«Finisce l'era degli enti aiutati grazie allo sponsor di turno, finalmente voltiamo pagina », dice Ardizzone, nonostante le proteste di gran parte dei deputati e gli interventi in aula del governatore Rosario Crocetta e dell'assessore Antonello Cracolici, che chiedevano almeno qualche deroga. «Il governo ha il diritto di presentare norme in aula», dice Crocetta. Ma Ardizzone non fa passare nulla. Alla fine viene approvato solo un emendamento che stanzia 12 milioni che andranno a Unione italiana ciechi (1,5 milioni), Helen Keller (570 mila euro), Fondazione Frisone (94 mila euro), Istituto ciechi di Palermo (1,4 milioni), Istituto Gioeni (140 mila euro), Stamperia Braille (1,6 milioni) e al fondo per i contributi dell'Economia (6 milioni).

Il resto dei fondi della ex Tabella H, pari a 12,6 milioni di euro, saranno assegnati con bandi degli assessorati Beni culturali, Famiglia, Istruzione, Agricoltura e Turismo. È la fine, insomma, dei finanziamenti ad personam.

Sul fronte dei contributi ieri è stata votata anche una riduzione da 20 milioni di euro per un lungo elenco di voci del cosiddetto &quot;allegato 1&quot;. La scure cade sulle riserve naturali, che da un contributo di 4,5 milioni passano ad appena 1,7 milioni. Tagli anche ai teatri: lo Stabile di Catania perde 100 mila euro, il Massimo Bellini di Catania avrà 600 mila euro in meno, il Teatro di Messina 200 mila euro in meno. E, ancora, il Biondo di Palermo perde 100 mila euro, l'Orchestra sinfonica siciliana avrà 500 mila euro in meno, il Massimo altri 500 mila euro in meno, Taormina Arte 60 mila euro in meno.

Sempre sul fronte dei tagli, gli Ersu (enti per il diritto allo studio universitario) avranno 700 mila euro in meno, i malati di talassemia 700 mila euro in meno. Colpito anche il fondo per le borse di Medicina delle università di Palermo, Catania e Messina che passa da 9,8 milioni ad appena 4,9 milioni. Alcuni capitoli sono stati azzerati, come quello per i Consorzi fidi, che lo scorso anno era di 600 mila euro. Azzerato anche il fondo per il buono scuola, che lo scorso anno era di un milione di euro. Altri capitoli invece non sono stati toccati: ad esempio quelli per gli aiuti alle associazioni antiracket o per la costituzione di parte civile della Regione nei processi di mafia.

La Finanziaria di fatto è arrivata in porto. Non ci sono più articoli da votare. Manca solo il voto finale, previsto per la giornata di oggi.

a. fras.

©RIPRODUZIONE RISERVATA

Gli istituti esclusi dovranno adesso partecipare ai bandi degli assessorati. Ridotti anche i capitoli di spesa per teatri e borse di studio

L'AULA

Una panoramica di Sala d'Ercole dove oggi si voterà l'ok finale alla Finanziaria

02 marzo 2016 sez.</column>
        </table>
        <table name="tblWebData">
            <column name="Article">Natività e Villa Deliella se il falso risarcisce il tempo del saccheggio


MARIA ANTONIETTA SPADARO

Le appassionate dispute di questo inizio 2016 intorno a cloni, copie e rifacimenti, riguardanti in modo particolare la nostra città - mi riferisco al &quot;clone&quot; del dipinto di Caravaggio all'Oratorio di San Lorenzo e al dibattito intorno alla proposta di ricostruzione della distrutta basiliana Villa Deliella - sollecitano alcune considerazioni.

Quando nel 1801 i francesi dovettero cedere ai vittoriosi inglesi, dopo la sconfitta di Napoleone, il loro cospicuo bottino della campagna d'Egitto (oggi esposto al British Museum), la celeberrima Stele di Rosetta (poi divenuta chiave interpretativa dei geroglifici) successivamente fu &quot;clonata&quot; per esporla in Francia e in Egitto.

Molte celebri opere d'arte oggi sono sostituite da copie, al fine di preservarne gli originali conservando quest'ultimi nei musei: pensiamo alle Cariatidi dell'Eretteo dell'Acropoli di Atene e al Davide di Michelangelo a piazza della Signoria a Firenze. Ciò significa che milioni di visitatori si inebriano davanti a copie e spesso (ahimé) inconsapevolmente.

Ora non riesco a comprendere chi urla il proprio dissenso davanti alla copia del dipinto di Caravaggio, rubato nell'ottobre del 1969, che ha ridato al magnifico interno dell'oratorio serpottiano quella completezza e armonia violate 47 anni fa. Una copia non potrà mai competere con un originale, d'accordo, ma da un punto di vista didattico e divulgativo meglio una copia perfetta che niente o peggio una brutta-copia. Si tratta di qualcosa che si potrà sempre togliere ma, anche se per ipotesi si dovesse ritrovare il capolavoro originario, forse sarebbe il caso di lasciare sul posto la copia e conservare l'originale in un più sicuro museo.

In questi giorni ho sognato di rivedere il cinquecentesco Altare marmoreo di Antonello Gagini - che incorniciava il famoso dipinto dello Spasimo di Raffaello nella omonima chiesa palermitana e da me ritrovato nel 1986 - rimontato e completato con una &quot;copia&quot; del quadro, il cui originale è conservato al Museo del Prado di Madrid (l'opera fu a Palermo dal 1518 circa al 1661 quando fu portata in Spagna per volere di Filippo IV). Poiché non ritengo probabile che la Spagna ci riconsegni l'opera, troverei senza alcun dubbio opportuno far rivivere almeno la memoria visiva di ciò che ci fu sottratto, senza peraltro onorare all'epoca il previsto compenso.

Andando indietro nel tempo a proposito di &quot;furti eccellenti&quot; nella nostra &quot;felice&quot; città, avrei un'altro desiderio: quello di vedere esposta al Palazzo reale di Palermo la copia del magnifico Mantello di Ruggero eseguito nel 1134 nel Tiraz (reali laboratori di tessuti pregiati) del palazzo normanno. Questo oggetto di inestimabile valore (le cui dimensioni sono di 345 centimetri per 146) fu sottratto alla Sicilia da Enrico VI di Svevia, padre di Federico II, ed è oggi conservato, con tutti gli onori, al Kunsthistorisches Museum di Vienna. Perché non sottolineare, anche con la presenza di una copia perfetta, la provenienza di tale preziosissimo manufatto? Arriviamo adesso allo spinoso argomento relativo alla ricostruzione di Villa Deliella, raffinata opera liberty di Ernesto Basile del 1906, demolita nel 1959: esemplare misfatto ascrivibile al noto &quot;sacco di Palermo&quot;. Anche in questo caso non mancano gli esempi di ricostruzioni com'era e dov'era in Italia e nel mondo e sempre con motivazioni diverse. Da interi centri storici, distrutti dalla guerra, alla Fenice di Venezia. A Palermo nell'immediato dopoguerra una ricostruzione lampo è stata quella del pilone nord di Porta Felice, sbriciolato dalle bombe, che ci consente di avere oggi nella sua interezza la magnifica cinquecentesca porta.

Oggi a Palermo, in un accorato dibattito, per Villa Deliella si parla di falso storico, ma consideriamo, per favore, la nostra tormentata città: quale segnale più forte potrebbe avere il significato di &quot;sconfitta&quot; di quel potere politico perverso che, colluso con la mafia, ha fatto di Palermo il sinonimo di fatto di città irredimibile? Ogni intervento sul territorio è determinato e prodotto in relazione a molteplici aspetti che, infine, non possono sempre attenersi a rigide teorie precostituite. In questo caso prevarrebbe indubbiamente il valore etico, ma non sottovaluterei il risultato urbanistico di riconfigurazione di una piazza da decenni tristemente mortificata e squalificata da un'area, quella di pertinenza dell'ex villa, destinata a parcheggio/lavaggio auto. Per non parlare del vicino, scandaloso episodio dell'Istituto delle Croci, anche questo incredibilmente occultato da assurde pubblicità da circa un decennio. Peraltro si tratta di uno dei capolavori del grande architetto del romanticismo italiano Giovan Battista Filippo Basile.

Ebbene, sia nel caso del &quot;rinato&quot; Caravaggio che del dibattito intorno a Villa Deliella, inviterei tutti a riflettere, evitando posizioni preconcette, e ragionare insieme per risolvere i veri e più importanti problemi relativi alla ricostruzione della villa basiliana e cioè la fattibilità in termini economici, la stesura di un progetto &quot;contemporaneo&quot; da sottoporre alla collettività e la possibilità di trovare maestranze capaci di operare realizzando un'opera di qualità ineccepibile.

A questo punto, per ricreare nel suo insieme la piazza Crispi, perché non rifare la bellissima originaria recinzione in ferro, disegnata da Ernesto Basile, che circondava il monumento a Francesco Crispi di Mario Rutelli (1905), di fronte Villa Deliella? Essa fu distrutta nell'ambito dell'operazione ferro alla patria.

È chiaro che escluderei altre proposte di ricostruzione filologica. Mi viene in mente ad esempio nell'area della Cala, l'idea di creare un luogo per ricordare - attraverso la collocazione (da studiare) dei tanti resti lapidei ancora esistenti - la presenza della cinquecentesca Chiesa di Santa Maria di Piedigrotta, distrutta nel 1943. Ma questa è un'altra storia.

©RIPRODUZIONE RISERVATA

LE OPERE

Accanto il mantello di re Ruggero Dall'alto in senso orario, l'oratorio di San Lorenzo con la copia del Caravaggio lo Spasimo di Raffaello e i resti dell'altare di Gagini

02 marzo 2016 sez.</column>
        </table>
        <table name="tblWebData">
            <column name="Article">LE TAPPE

... ’91 Montepaschi è stata prima commissario governativo e poi concessionario della riscossione dei tributi, rimanendo in società con la Regione fino al 2011 EQUITALIA Nel capitale di Riscossione Sicilia...
la Repubblica 01 marzo 2016 pag. 02 sez. POLITICA</column>
        </table>
        <table name="tblWebData">
            <column name="Article">LE TAPPE


I CUGINI SALVO

La riscossione delle tasse in Sicilia è stata gestita fino al 1991 dalla Sogesi dei cugini Nino e Ignazio Salvo (nella foto)

gli esattori di Salemi legati a Cosa nostra

MONTEPASCHI

Dal '91 Montepaschi è stata prima commissario governativo e poi concessionario della riscossione dei tributi, rimanendo in società con la Regione fino al 2011 EQUITALIA

Nel capitale di Riscossione Sicilia con lo 0,115% c'è oggi anche Equitalia (nella foto il presidente Vincenzo Busa) che qualche anno fa deteneva il 10 per cento delle azioni

01 marzo 2016 sez.</column>
        </table>
        <table name="tblWebData">
            <column name="Article">Tagli, ruberie e bandi bloccati


CECILIA GENTILE Q UESTA volta il morto non c'è stato, ma ci si è andati molto vicino. Due giornate di maltempo e la capitale si è trasformata in un cimitero di alberi caduti. E non poteva essere diversamente visto che a Roma la manutenzione del verde è allo sbando. Nel Servizio giardini ci sono meno di 300 operatori per le ville storiche e 330mila alberature stradali.

SEGUE A PAGINA V

01 marzo 2016 sez.</column>
        </table>
        <table name="tblWebData">
            <column name="Article">Turismo e discoteche la mafia nel Salento &quot;Rischi per la politica&quot;


CHIARA SPAGNOLO

È il turismo il business milionario del Salento su cui la criminalità organizzata si è buttata a pesce. Affare a molti zeri non solo d'estate, su cui ancora non si è indagato a fondo. Finisce con una sollecitazione chiara alla magistratura e alle forze dell'ordine la visita della Commissione parlamentare Antimafia a Lecce: &quot;Bisogna scoprire dove va a finire il fiume di denaro che la Scu guadagna con il traffico di droga&quot;, per dirla con le parole del presidente Rosy Bindi. Perché, se è vero che la mala salentina &quot;non è ancora mafia imprenditrice&quot; la possibilità che i soldi sporchi vengano riciclati nelle attività turistiche è più che un sospetto, &quot;e certo non si può immaginare che i clan si limitino a gestire i parcheggi o i servizi di guardiania delle discoteche&quot;. Il livello di impegno criminale nelle attività connesse al turismo, evidentemente, è molto più alto. E per capirlo basta ricordare il report consegnato nell'autunno 2014 alla Prefettura sulla movimentazione bancaria di Gallipoli che, nell'agosto di quell'anno, superò i 35 milioni di euro tra prelievi e versamenti. Un milione al giorno, metà del quale prelevato dai bancomat, a fronte di una popolazione di 200.000 persone. Nel 2015 la storia si ripetè identica e, a fronte di questi numeri, è chiaro che la commissione bicamerale non si è fermata alla favola del Salento Felix.

Altro ambito nel quale, secondo i parlamentari, è necessario approfondire le indagini è quello delle infiltrazioni criminali nelle amministrazioni pubbliche. Perché le indagini parlano di casi sporadici ma la Puglia è in cima alla classifica italiana delle regioni con maggior numero di amministratori minacciati e intimiditi. E il conto non torna. &quot;Bisogna capire perché accade.

Se gli amministratori non collaborano con i clan o se hanno smesso di collaborare - ha detto la Bindi -. Di sicuro la presenza della mafia nel pubblico è più massiccia di quella portata alla luce&quot;. Per indagini importanti avviate – come quelle riguardanti Parabita, Squinzano, Cellino – altre ce ne sono da fare.

Il capoluogo trema per l'inchiesta sugli alloggi popolari, nella quale sono indagati anche gli assessori Attilio Monosi e Luca Pasqualini – che ipotizza uno scambio di favori e voti prima delle amministrative 2012. &quot;Vicenda originale – a detta di Rosy Bindi – perché mostra che certi comportamenti illeciti si ripetono in periodo elettorale&quot;. E considerato che a Lecce la campagna elettorale per il 2017 è alle porte, l'attenzione deve essere alta per forza di cose.

A Brindisi, dove l'appuntamento con le urne è a giugno a seguito dell'arresto del sindaco Cosimo Consales, &quot;c'è un'altra vicenda da approfondire – secondo i parlamentari – per capire se ci sia stata un'interferenza della criminalità organizzata&quot;. E dalla quale trarre spunti per interrogarsi sulla gestione dei rifiuti, &quot;uno degli ambiti in cui istituzioni e malavita manifestano reciproca disponibilità&quot; spiegano i commissari, che non a caso hanno già sottoposto il problema al governatore Michele Emiliano &quot;affinché valuti l'opportunità di organizzare una filiera più corta e meno frammentata&quot;. Taranto invece è vittima di una situazione socio-economica difficile, con larghe fasce della popolazione in povertà e ciò acuisce il tentativo della mafia di fare welfare, sostituendosi allo Stato laddove.

In tutto il Sud della Puglia inoltre è risultato evidente l'attivismo della criminalità nello sfruttamento dei braccianti agricoli e anche nelle nuove agromafie, &quot;capaci – secondo Bindi - di incidere sulla filiera agricola, che è una delle più grandi ricchezze di questa terra&quot;.

©RIPRODUZIONE RISERVATA

TELECAMERE SUI BUS

Due telecamere su ogni bus, una puntata verso l'esterno, l'altra verso l'interno. Un deterrente contro vandali e aggressori, dopo gli ultimi episodi di violenza ai danni dei controllori. Entro venti giorni tutti gli autobus Amtab saranno dotati di occhi elettronici, è la promessa del sindaco Antonio Decaro che tuttavia sottolinea che quanto era stato annunciato ha trovato conferma e che anzi l'installazione delle telecamere è stata effettuata in anticipo rispetto alle previsioni

25 febbraio 2016 sez.</column>
        </table>
        <table name="tblWebData">
            <column name="Article">I mille morti di mafia per non dimenticare e ricostruire Palermo


PIERO VIOLANTE

Vie nuove e piazze decadute, quartieri alti e borgate lumpen. Via Lazio, via Cavour, via Principe di Paternò; via Di Blasi, via Turba, via Pipitone; via Rutelli, via Carini, via Croce Rossa; Piazza Giulio Cesare, via Torino, via dell'Artigliere; Piazza Scaffa, la Circonvallazione. Mondello. Capaci. Via D'Amelio. &quot;I mille morti di Palermo&quot; è il titolo del libro di Antonio Calabrò, corrispondente di guerra inviato da L'Ora in trincea nella seconda guerra di mafia, la guerra dei sette anni (1979-1986).

In trincea Calabrò trova altri valorosi reporter che hanno saputo scrivere le pagine più forti e originali del giornalismo siciliano. Non erano cronisti di nera ma reporter di guerra. Mille cadaveri racchiusi in un arco di tempo strettissimo, mille pugni nello stomaco. Calabrò con scioltezza, precisione e pietas, racconta la scanna palermitana: l'agguato mortale a Bontade, l'avvento dei corleonesi, gli intrighi, i doppi giochi, i tradimenti, le falsità, le cose tinte. Un panorama &quot;umano&quot; agghiacciante.

Calabrò parte daI 10 febbraio 1986. E' il giorno in cui si apre il maxiprocesso la cui ordinanza reca la firma di Giovanni Falcone, Paolo Borsellino, Giuseppe Di Lello, Leonardo Guarnotta, magistrati del pool antimafia dell'Ufficio Istruzione capeggiato da Antonino Caponnetto. Anni di fatica di isolamento di assedio trasferiti in 40 volumi. Un monumento.

Quel giorno, un giornale palermitano titolò in prima pagina &quot;Silenzio, entra la corte&quot;. Un titolo apparentemente oggettivo. Nei fatti retroattivamente e in prospettiva intimidatorio contro quanti nei mesi anni decenni precedenti avevano parlato di mafia, affari, società civile, politica. Silenzio!

E invece in quei primi giorni — l'ha ricordato Peppino Di Lello, presentando il libro di Calabrò in una delle sue rare apparizioni pubbliche — attorno al maxi è cresciuto il brusio della maldicenza e dell'ironia.

Quel maxi, al generone palermitano, alla sua classe dirigente, sembrava un'esagerazione. Anziché tacere, la città era insofferente. Ricorda Di Lello come la città volesse trasferire tutta la magistratura in un unico grande condominio. La Riserva dei Giudici. Per agevolare, commenta. Eppure di eccessivo c'era solo la materia di cui era impastato. Di eccessivo c'era il numero dei morti della scanna, le sue modalità: sbrindellati dal tritolo, dissolti nell'acido, in pasto ai maiali. Già. Le buone salsicce di Palermo, delle sue montagne!

L'aula bunker — narra Calabrò — accolse la deposizione di Tommaso Buscetta e poi di Totuccio Contorno ovvero &quot;Coriolano&quot;. E' con lui, con il suo dialetto, con il suo umorismo nero, che i palermitani, incominciano a divertirsi. Ma finiti i numeri di Contorno, i palermitani animati da scetticismo e cinismo scommettono sul flop.

Il 16 dicembre 1987 arriva invece la durissima sentenza letta da un magistrato saggio, non muscolare, come Alfonso Giordano, a latere Pietro Grasso. Falcone, Borsellino, Di Lello e Guarnotta con i due pm Giuseppe Ayala e Domenico Signorino vinsero. Ma dovranno subire la doccia fredda della smentita in Appello. Finalmente il 30 gennaio 1992 arriva la sentenza della Cassazione che convalida l'impianto della grande ordinanza.

In città non c'è esultanza ma preoccupazione. Si teme una reazione che arriva puntualmente. I corleonesi ammazzano in sequenza Lima e poi Falcone e Borsellino. E' guerra totale. E finalmente l'opinione pubblica, una sua apparente maggioranza, prende la parola. Gli anni che sono seguiti non sono stati all'altezza di quelle tensioni e di quelle promesse.

Tuttavia — come sostiene Di Lello — quella sentenza, con quelle pene, ha smantellato un sistema di potere mafioso. E' finita l'età dei corleonesi anche se certo rimangono le critiche degli eterni insoddisfatti del terzo livello. Di Lello saggio e laconico invita a un cauto ottimismo sull'indebolimento sia della forza sia del prestigio internazionale della mafia siciliana e alla vigilanza democratica.

È anche la conclusione di Calabrò che in questo libro narrando la guerra dei sette anni con pudore elabora un lutto soggettivo che la violenza sociale induce. La narrazione, dice Calabrò, serva alle nuove generazioni. A futura memoria.

©RIPRODUZIONE RISERVATA

La &quot;guerra dei sette anni&quot; viene narrata con pudore elaborando il lutto soggettivo che la violenza sociale induce

25 febbraio 2016 sez.</column>
        </table>
        <table name="tblWebData">
            <column name="Article">Difficile staccarsi dal Cenacolo


Giorgio Oldrini

Sesto San Giovanni

Caro Colaprico, per fortuna anche a Milano crescono i visitatori di musei e luoghi dell'arte. Con qualche difficoltà. Nei giorni scorsi in un gruppo di italiani e stranieri visitiamo il Cenacolo. Dopo i 15 minuti nella sala, ci fermiamo con la guida nella saletta successiva dove c'è una immagine dell'Ultima cena. Assolutamente vuota. La guida sta rispondendo a una domanda, quando esce da una porta una signora che con fare scortese ci intima di uscire. La nostra guida termina di rispondere alla domanda e dalla stessa porta esce un altro addetto che ripete, più cortesemente, la stessa frase: «Andatevene». Domenica pomeriggio, visita alla bella mostra di Alfons Mucha a Palazzo Reale. Piove a dirotto. Siamo molti in coda per decine di minuti nel cortile, all'aperto sotto l'acqua. Qualcuno se ne va. Non sarebbe possibile, almeno quando piove, fare la coda all'interno, magari sulla grande scalinata che conduce alla biglietteria?

Tra i cristiani si scherza, ma neanche tanto, sul Dio che invita a cena. E che una simile atmosfera, laici o credenti che si sia, venga rotta dall'«Andatevene!» perentorio, detto da un usciere che forse ormai si crede Leonardo, non è cosa buona e giusta. Quanto alla coda sotto la pioggia per entrare a Palazzo Reale, temo che una soluzione non ci sia. Quello che suggerisci, caro Oldrini, che se non sbaglio sei stato anche bravo sindaco a Sesto, è impossibile: se la coda sulle scale cresce, il rischio di difficoltà nei soccorsi mi pare troppo elevato.

Ubaldo Busolin

Milano

Il Naviglio Grande è in secca da parecchio tempo: manutenzione, siccità? Sì, ma molto di più per importanti lavori lungo tutto il corso, particolarmente vistosi nello scavo che va da Cassinetta di Lugagnano a Turbigo, il tratto più interessante dal punto di vista storico e paesaggistico sulle cui sponde sorgono le antiche dimore patrizie, paesi che hanno avuto il loro prestigio e che lo stanno recuperando passo passo anche per l'indotto turistico. Lodevole, a mio avviso, il progetto di ricostruire le rive con gli inerti fluviali &quot;old style&quot;, di disporre parapetti e discese, attracchi, di pensare a recuperi e restauri. Col parco del Ticino un unicum ambientale che va assolutamente valorizzato. Quindi bene, benissimo. Finalmente. Sono invece piuttosto sconcertato dall'idea di scoperchiare la cerchia dei Navigli: un'opera immane, dai costi incalcolabili e che sconvolgerebbe l'assetto della città che, bene o male, ha assunto in epoca moderna, con vantaggi difficili da immaginare. Accontentiamoci della Darsena che, dopo decenni di incuria, ha assunto un aspetto moderno e che è subito diventata un punto di ritrovo per molti milanesi, non solo dei nottambuli.

Tornare a parlare dell'acqua che scorre è già utile, recuperare il bello anche.

Aldo Palaoro

Ufficio stampa Milano Ristorazione

La sua lettrice Alessandra Rioda protesta, ma elenchiamo i fatti. Milano Ristorazione ha ricevuto comunicazione dalla signora Rioda alla riapertura delle scuole dopo la pausa natalizia. Benché avesse sbagliato indirizzo mail, che poteva trovare sul sito, gli uffici hanno dato corso alla sua pratica. Nel frattempo, il 22 gennaio è giunta la raccomandata citata. La risposta è stata data alla signora il 1° febbraio, informando che la posizione era stata annullata ed inviando il modulo di rimborso. Il tempo utile, e molto al di sotto di quanto previsto dalla Carta dei servizi, di gestire il caso per una risposta risolutiva. Per questo la critica della signora ci sembra eccessiva in rapporto al tempo di risposta.

Concordo con voi. Però anch'io ho lettori che talvolta mi rimandano la mail e il giorno dopo aggiungono una domanda: non le piace? Pensa di farla uscire? Temo che si sia un po' troppo ansiosi, talvolta, nella città di m.

Le stazioni della Blu (tentativo di filastrocca)

G. C. Goldoni

Milano

Mentre San Cristoforo Fs seguendo i Segneri giunse in un campo di Gelsomini pochi sanno che Frattini e Tolstoj correvano verso Washington-Bolivar, ma Foppa la miseria si trovarono tutti al Parco Solari. Non restava che chiedere a Sant'Ambrogio e agli De Amicis che Vetra la strada da seguire. Nel frattempo Santa Sofia da lassù facendosi una Crocetta pensava: ‘sti Sormani mi ricordano San Babila col Tricolore. Ma ormai il Dateo è tratto e Susa se è poco, ma non siamo dei Forlanini. Meno male che arrivati all'Aeroporto di Linate tutti andarono a casa loro.

Ecco, perfetto, prenda anche lei un bel volo, si rilassi, e torni a scrivere quando si sente meglio. Questa filastrocca è un simpatico strazio che, sadicamente, ho voluto condividere con gli altri lettori.

Sherlock Holmes a Porta Venezia

Massimo Scotti

Milano

L'altra mattina sono in via Ozanam, guardo sul basamento di un negozio e vedo sparpagliate un po' di penne biro, un aggeggio per il trucco, uno scontrino di un negozio di Bergamo e, soprattutto, un mazzo di chiavi chiaramente di porta blindata. Arriva nel frattempo un altro &quot;anziano technologicus&quot; come me e la nostra attenzione è attratta da una penna con impresso il nome di una società, guarda caso di corso Buenos Aires. Visitiamo con l'i phone il sito, prendiamo il telefono e chiamiamo dicendo di aver trovato «...le penne, la penna, le chiavi, lo scontrino vecchio ma di Bergamo». Dall'altra parte mi dicono che proprio il giorno prima si è tenuto un meeting con manager di Bergamo. È evidente che una è stata scippata e noi abbiamo trovato la parte meno interessante della refurtiva. Gentilmente l'altro signore si accorda immediatamente per la riconsegna del tutto. Probabilmente siamo stati fortunati, probabilmente a «parlà in milanes se capissum subit», però ho una domanda: «Quanta gente in questa città schizzata si sarebbe presa la briga di?». Noi invece siamo anziani curiosi e quando si andava scuola c'era un'ora di educazione civica: c'era una volta.

Avete fatto bene, lasci perdere che recitate la parte degli anziani curiosi e nullafacenti. Milano a volte è senza dubbio schizzata (la città di m.), ma spesso trova il tempo di fermarsi. Per aiutare. Non sarebbe, com'è, la capitale italiana del volontariato. Bravi Sherlock di Porta Venezia.

Lettere:
Le lettere della lunghezza di 32 righe, vanno spedite a questo indirizzo: redazione La Repubblica via Nervesa, 21 20139 Milano Fax E-mail

Potete inviare le vostre lettere servendovi anche del fax (il numero è 0248098236) o della posta elettronica (postacelere.mi@repu bblica.it)

03 marzo 2016 sez.</column>
        </table>
        <table name="tblWebData">
            <column name="Article">&quot;Spese elettorali, buio pesto sui resoconti&quot;


LA CORTE DEI CONTI/ COMUNALI DEL 2013, I RILIEVI DEI GIUDICI AI GRUPPI CONSILIARI

CLEMENTE PISTILLI

DEPOSITATI in ritardo, disordinati e incompleti, tali da rendere impossibile un controllo capillare. Complice anche una legge affatto chiara, sui resoconti delle spese elettorali per le elezioni a Roma del 2013, dopo tre anni di indagini la Corte dei Conti si è dovuta arrendere e basarsi solo su quanto dichiarato dagli stessi rappresentanti delle varie liste. Alla fine i giudici non hanno emesso alcuna sanzione, ma mentre nella capitale un'altra campagna elettorale è ormai partita, su quella che portò al Campidoglio il sindaco Marino la tanto invocata trasparenza è rimasta un'utopia. Nonostante la norma preveda che i rendiconti debbano essere depositati nei 45 giorni successivi all'insediamento del Consiglio, per mesi i giudici si sono trovati senza neppure una carta, salvo quelle di tre liste minori. Chiaro per loro che i diversi gruppi, ben 40, avessero poca voglia di illustrare come avessero speso il denaro e da chi lo avessero avuto. Tanto che i magistrati parlano nel rapporto ora depositato di &quot;disordine e incompletezza degli atti inizialmente&quot; esaminati. E per mesi resteranno &quot;molteplici lacune informative particolarmente significative e variegate&quot;, con risposte dei politici &quot;lacunose e dilatorie&quot;. Alla fine 25 liste, tra cui La Destra, socialisti e liberali, hanno dichiarato di non aver speso niente e le altre 15 hanno consegnato i documenti necessari solo dopo un &quot;defatigante lavoro istruttorio&quot;. Il tetto massimo di spesa era fissato in oltre 94 milioni di euro, ma i rappresentanti dei vari gruppi hanno sostenuto di essersi fermati a 2,4: 817.148 euro il Pdl, 439.732 la lista Marchini, messasi in regola solo &quot;nell'imminenza della predisposizione del provvedimento formale di contestazione degli addebiti&quot;, 326.299 la lista Alemanno, 300.509 la lista Marino. E ancora: 210.49 euro Fratelli d'Italia e 41.681 euro il Pd, per cui i giudici hanno parlato di informazioni &quot;del tutto insoddisfacenti e sintomatiche dell'inesistenza di un adeguato sistema di tenuta dei conti della campagna elettorale&quot;. Un caos.

©RIPRODUZIONE RISERVATA

02 marzo 2016 sez.</column>
        </table>
        <table name="tblWebData">
            <column name="Article">Roma divisa in tre aree affidate a rotazione a polizia e carabinieri


ROMA DIVISA in tre macro- aree, come tre grandi spicchi di una torta, affidate a rotazione a carabinieri e polizia. È scattato alla mezzanotte di ieri il nuovo piano di controllo del territorio pensato per ottimizzare gli interventi d'emergenza ed evitare sovrapposizioni operative. Un passaggio &quot;epocale&quot;, secondo gli addetti ai lavori, che prevede una turnazione giornaliera dei settori affidati al controllo della questura o del Comando provinciale dei carabinieri, a cui il numero unico emergenze (112) smisterà le chiamate di richiesta intervento. E così gli interventi verranno effettuati da un'unica forza di polizia in base alla competenza territoriale del giorno. «L'adozione di questo modello, reso possibile dalla piena realizzazione dell'interconnessione delle sale operative, segna un ulteriore passo in avanti del sistema di sicurezza a Roma» ha sottolineato la Prefettura, aggiungendo che «sono stati gettati i presupposti per eliminare le sovrapposizioni operative e garantire maggiori rapidità di interventi e disponibilità di risorse da impiegare sul campo».

Intanto ieri in mattinata è stato siglato un accordo tra Ministero dell'Interno, Prefettura e Comune di Roma alla presenza del ministro Alfano. L'accordo prevede l'istituzione di una cabina di regia presso la Prefettura per la raccolta di informazioni dettagliate sui fenomeni criminali con l'obiettivo di creare una &quot;mappa del rischio&quot; e migliorare per la dislocazione delle risorse e dei presidi di sicurezza nella Capitale. «La crescente domanda di sicurezza, soprattutto nelle grandi metropoli, - ha sottolineato il ministro - comporta l'esigenza di assicurare una sempre maggiore e incisiva attività di prevenzione dei fenomeni di criminalità diffusa, incidenti sul territorio e, più in generale, di illegalità, attraverso il rafforzamento delle reti sul territorio».

Tracciato dal prefetto Franco Gabrielli, anche un bilancio dei primi tre mesi di attività del numero unico: in 84 giorni oltre 640mila chiamate ricevute, con una media giornaliera di 7.651 richieste, che vengono trattate nel giro di poco più di 2 minuti.

(f.a.)

©RIPRODUZIONE RISERVATA

E al numero unico 112 in tre mesi 642mila chiamate: una media di 7.651 richieste al giorno

Il prefetto Franco Gabrielli

02 marzo 2016 sez.</column>
        </table>
        <table name="tblWebData">
            <column name="Article">CECILIA CIRINEI

NON solo il festival di ottobre. Il cinema all'Auditorium Parco della Musica ci sarà tutto l'anno. Ieri le Fondazioni Cinema per Roma e Musica per Roma, ed i loro presidenti, Piera Detassis e Josè R. Dosal, hanno ratificato un accordo che aprirà ufficialmente le porte dell'Auditorium alla settima arte: la Sala Petrassi con i suoi 700 posti si trasformerà in uno dei più grandi cinema della Capitale con première ed eventi.

E si comincia in grande stile: oggi alle 10 ci sarà l'anteprima di &quot;Kung Fu Panda 3&quot;, il film diretto da Alessandro Carloni e Jennifer Yuh Nelson, nelle sale dal 17 marzo, prodotto da Dreamworks e distribuito da Twentieth Century Fox. Al termine, in collaborazione con &quot;Alice nella città&quot; il regista Carloni, primo italiano a dirigere un film di animazione Dreamworks, sarà il protagonista di una lezione di cinema a cura di Piera Detassis. Sempre oggi al Maxxi, nell'ambito di Cityfest, ci sarà l'anteprima del film &quot;Suffragette&quot; con in sala la regista Sarah Gavron e la produttrice Faye Ward, e poi un dibattito curato da Mario Sesti.

«E' molto più che la presentazione di un programma - ha detto l'ad e presidente di Musica Per Roma Josè R. Dosal - è il coronamento di un percorso iniziato 100 giorni fa. Tra i punti principali c'è la collaborazione fra le fondazioni e l'Accademia di Santa Cecilia. Con la Detasssis l'intesa è stata immediata, ed è andata al di là della Festa del Cinema e della programmazione annuale dell'Auditorium, nel quale il cinema diventerà fondamentale». La Detassis aggiunge: «Finalmente non dovremo cercare altri luoghi. Come l'anno scorso per il Fiction Fest al cinema Adriano, adesso la nostra casa del cinema è l'Auditorium. Ci saranno eventi di co-produzione a pagamento che si alterneranno ad altri gratuiti». Domani alle 20 Rai e Istituto Luce presenterano la proiezione speciale del docu-film vincitore dell'Orso d'Oro a Berlino &quot;Fuocoammare&quot; di Gianfranco Rosi. Mercoledì 23 alle 21 l'anteprima del film &quot;Un bacio&quot; di Ivan Cotroneo.

E poi ancora: «Il prossimo anno - conclude Dosal - pensiamo di fare un collegamento con Los Angeles in diretta per lanotte degli Oscar. E restando in tema, in collaborazione con Santa Cecilia, il 21, 23 e 24 maggio, ci saranno 3 concerti del Premio Oscar Ennio Morricone ».

©RIPRODUZIONE RISERVATA

Domani &quot;Fuocoammare&quot; Spiega il presidente: &quot;Il prossimo anno diretta con Los Angeles per gli Oscar&quot;

MADE IN ITALY

Il regista del film di animazione è l'italiano Alessandro Carloni

02 marzo 2016 sez.</column>
        </table>
        <table name="tblWebData">
            <column name="Article">COME le grandi partite della Nazionale, come il festival di Sanremo, il commissario Montalbano unisce l'Italia davanti alla tv: quasi 11 milioni di spettatori, lo share che sfiora il 40%. Batte se stesso: il record - del 2013 - lo ottenne con Una lama di luce: 10 milioni 715 mila spettatori e il 38,13% di share. Pubblico femminile in prima linea, 44%, gli spettatori della serie diretta da Alberto Sironi sono di tutte le fasce sociali, ma spiccano la classe impiegati e professionisti, oltre il 40%. La carta geografica non ha confini se la percentuale del Nordovest è il 40% e il Sud il 42%, e pazienza se in molte case, in Brianza, seguono le avventure del commissario sulla pagina 777 di Televideo coi sottotitoli.

Nei pregi e nei difetti, il commissario interpretato da Luca Zingaretti è un italiano in cui milioni di italiani si riconoscono, da Nord a Sud. «Il segreto del racconto televisivo» dice il produttore Carlo Degli Esposti, che realizza la serie con Rai Fiction «nasce dalla letteratura. Con la scrittura di Andrea Camilleri e il suo eroe ci sovrapponiamo a Maigret, al tenente Sheridan, e raccontiamo l'evoluzione del paese. Esattamente come Don Matteo si sovrappone a Padre Brown, a Peppone e don Camillo. Zingaretti come Gino Cervi, dà vita a un grande personaggio letterario sbarcato in tv. Vince la serenità della fruizione collettiva, quando una serie è vista da tante persone parla a una community, è come far parte della stessa fila fuori da un museo». La serie è curata nei minimi dettagli, Sironi sceglie gli attori - anche per i piccoli ruoli - a teatro, i dialoghi sono perfetti. Riassumiamo in sette punti i segreti di un successo da record.

SALVO, L'UOMO IDEALE (E IMPERFETTO)

Il fascino del commissario sta nella sua solidità, nel suo essere siciliano, macho vecchio stile e un po' micio, all'occorrenza. Uomo medio che piace, deciso e sornione allo stesso tempo, Zingaretti è rassicurante: desidera quello che ha, non sgomita sul lavoro, non sogna l'ultimo cellulare che fa il caffè. Lo tentano vedove fascinose e stangone svedesi, tiene la fidanzata Livia (Sonia Bergamasco) a distanza, corteggia le donne - tutte - senza cedere fino a La vampa d'agosto. Dopo 14 film, otto anni fa, s'invaghisce di una ventenne. Appare così turbato che il fido ispettore Fazio (Peppino Mazzotta), lo mette in guardia: «Commissario, ci pensasse buono, in tutti i sensi». Montalbano ci pensa buono dieci minuti, poi si tuffa in acqua e raggiunge la sirena. Se nei libri Montalbano è un uomo stanco, invecchiato e fa i conti col pensiero della morte, in tv non invecchia ma fa i conti con se stesso. L'unico punto fermo della sua vita è Adelina, la governante cuoca. Nella migliore tradizione meridionale.

LA SQUADRA

Forse per un commissario è più un guaio che una benedizione avere come braccio destro Mimì Augello (Cesare Bocci), fiuto investigativo non pervenuto, femminaro impenitente, prototipo del Don Giovanni. Ma l'uomo è simpatico e Montalbano è al fianco dei suoi, sempre. Sia quando copre Mimì che s'infila nel letto delle testimoni, che quando cerca di decodificare gli improbabili messaggi di Catarella (Angelo Russo). Fazio, con le sue tasche piene di pizzini, è l'unico su cui può contare, a cui non ha bisogno di spiegare niente. Montalbano non esisterebbe senza i suoi uomini e loro, senza di lui. «Ha due coscienze» dice lo scrittore «una è rappresentata da Catarella - non pare ma Catarella ha un peso affettivo e effettivo su Montalbano - e la coscienza vera è Livia. Come si fa a sposarsi con la propria coscienza? Meglio svegliarla a tratti, per telefono».

LIBERO CITTADINO

Montalbano è un uomo di legge, un commissario innamorato del suo lavoro, ma non è servo in testa. Non s'inchina davanti al potere (memorabili le liti col questore) e ha un forte senso di giustizia: è forte con i forti, debole con i deboli. Come la pensa, Camilleri lo fa capire chiaramente nel Giro di boa. Un poliziotto che ha visto quello che è successo a Genova durante il G8 «che fa, può far finta di niente?». E Montalbano annuncia a Livia di volersi dimettere. «Io non mi sento tradito. Io sono stato tradito». Catarella è agitatissimo quando trova i muri del commissariato coperti di insulti: «Hanno scritto sbirri farabutti. Mi arrabbio perché nessuno, qui dentro, è farabutto o assassino. A cominciare da lei e per finire con me, che sono l'ultima ruota del carretto». Montalbano si sfoga: «Me ne voglio andare. Ad assaltare la scuola, in quella caserma, a fabbricare prove false, false!, non c'è stato qualche agente isolato, ignorante, violento... no! C'erano questori, vicequestori, capi della Mobile e compagnia bella.... Mi sono amminchiato ». Sì, è avvilito. Ma non lascia.

I LUOGHI

I paesi del ragusano, giardini di pietre bianche, fanno da sfondo ai film: luoghi metafisici, svuotati dalle auto. Dal 1999 a oggi è nato un turismo intorno Montalbano. I luoghi immaginari creati da Camilleri (Vigata, Marinella, Montelusa, la Mannara), sono stati ricreati da Sironi e dalla scenografo Luciano Ricceri nella provincia di Ragusa, Scicli, Modica, Comiso, Vittoria, Ispica e Santa Croce. Ma altre scene sono state girante a San Vito Lo Capo e alla Riserva dello Zingaro (Trapani), a Tindari (Messina), Favignana e Siracusa. Nel 2002 otto comuni del Val di Noto sono stati inseriti dall'Unesco nella lista dei beni Patrimonio dell'Umanità. E chi vuole può dormire a casa Montalbano e fare colazione sulla terrazzetta a Marina di Ragusa.

LE DONNE

«No, non è misogino». Camilleri lo ripete alle lettrici che gli chiedono spiegazioni. Ma il dubbio resta. Montalbano non sceglie e non scegliendo, in realtà, sceglie di stare solo. Sembra essere intimorito delle donne, da cui è irresistibilmente attratto e che attrae come una calamita. Livia è lontana, non avranno figli, e forse segretamente ne soffre. Nell'Età del dubbio è il tenente Laura Belladonna (Isabella Ragonese) a farlo vacillare. Intelligente, sensibile, lo colpisce al cuore. Nel dubbio che Salvo possa cedere, Camilleri la fa morire.

LA CUCINA

Per Montalbano il cibo è vita, amore, cultura, puro piacere. Dagli arancini ai pruppiteddi alla caponatina è un buongustaio coccolato dalla cammarera Adelina; da Calogero in trattoria («Un diavolo in cucina, mi costringe a peccare ») e dal successore, l'oste Enzo. Quando Livia tenta esperimenti gastronomici lui dà appuntamento a Adelina che gli porta una bella teglia di pasta ‘ncasciata. Non è mancanza di fiducia, ma meglio andare sul sicuro.

I GIALLI

Non sono solo gialli. È vero sì, Montalbano indaga, ma Camilleri racconta un mondo: mafia, intrecci sentimentali, segreti di famiglia, scelte sbagliate pagate a caro prezzo. La vita, come viene, e la Sicilia misteriosa dei racconti che si tramandano. Una lingua meravigliosa, storpiata da Catarella che ripete «di pirsona pirsonalmenti ». «La nascita del commissario Montalbano è del tutto casuale...» ha spiegato lo scrittore «Feci una scommessa con me stesso: &quot;Ma tu se</column>
        </table>
        <table name="tblWebData">
            <column name="Article">CHI NON VUOLE LA CONCORRENZA IN ITALIA


BUON compleanno concorrenza! Il 20 febbraio del 2015, infatti, il governo presentava alla Camera il disegno di legge sulla concorrenza elaborato dal Ministero dello Sviluppo Economico (Mise). Si tratta del ddl che, su indicazione dell'Autorità Antitrust, l'esecutivo dovrebbe far approvare annualmente ma che finora non ha mai visto la luce, pur essendo la legge che lo prevede in vigore dal 2009.

Ebbene, il progetto presentato un anno fa, seppur decurtato già in sede di Consiglio dei ministri di alcune parti significative soprattutto nel settore trasporti, accoglieva e in alcuni casi addirittura espandeva le proposte del Garante della concorrenza. Purtroppo non si può dire che i propositi del Mise abbiano avuto vita facile: la Camera ha apportato alcune modifiche per renderlo meno incisivo e lo ha passato al Senato a inizio ottobre del 2015, dove sta ancora traccheggiando in attesa di essere modificato e poi rispedito in terza lettura ai deputati.

Da quel momento è iniziata una girandola di audizioni (tra cui quella della simpatica Associazione &quot;Mo' Bast&quot;), memorie, pareri e, naturalmente, emendamenti, questi ultimi in gran parte volti a depotenziare ulteriormente il disegno di legge, se non addirittura a peggiorare la situazione esistente.

Prendiamo la possibilità per gli avvocati di costituire società di capitali. Già le pressioni dei rappresentanti di categoria avevano circoscritto la presenza dei soci capitalisti ad 1/3 del capitale sociale. Ora è cominciata l'offensiva per cancellarla del tutto e, vista l'opportunità, gli odontoiatri hanno dettato ad una decina di senatori un emendamento espropriativo delle cliniche dentistiche: verrebbe introdotto un requisito minimo di 2/3 di capitale sociale in mano ai dentisti. E, perché no, si vorrebbe addirittura estendere il concetto alle società di ingegneria (che in alcuni casi sono società quotate con decine di migliaia di azionisti come Saipem; ci sarebbe da ridere se non ci fosse da piangere).

Queste chiusure sono ingiustificate ed autolesionistiche ma non c'è verso di convincere le lobby. Sono ingiustificate perché la qualità della prestazione non è posta in pericolo dalla proprietà della società: son sempre i professionisti abilitati che praticano sotto la loro responsabilità e coperti da assicurazione ormai obbligatoria. I conflitti di interesse verrebbero regolati esattamente come succede oggi: anche un avvocato che esercita da solo non può patrocinare contro un proprio cliente e peraltro già esistono studi di grandi dimensioni che regolano la questione senza problemi. Inoltre, l'autolesionismo è evidente: gli avvocati italiani sono malati di nanismo, despecializzazione, mancanza di accesso alle tecnologie: avrebbero bisogno di capitali come il pane e, se non li fornisce un socio che loro stessi si scelgono, glieli potrà dare in prestito solo una banca. Magra prospettiva.

I notai, che dovrebbero stappare champagne perché riescono sempre a sfuggire ad ogni tentativo di liberalizzazione, sono invece irritati anche per la banalissima modifica che darebbe la possibilità di costituire le srl semplificate di fronte ad un avvocato e cedere le quote attraverso l'identità digitale. Il rischio è l'infiltrazione della mafia! Accidenti: si sono dimenticati i marziani e i replicanti i quali, com'è noto, costituiscono ben più grave minaccia.

Per le farmacie, dove il ddl prevede l'ingresso delle società di capitali e il superamento del tetto di 4 licenze per titolare, la resistenza è pure fortissima. Anche qui senza giustificazione: chiunque sia andato in Inghilterra ha potuto approvigionarsi da &quot;Boots&quot; (una catena di proprietà di un italiano!) senza rischi per la salute.

Anzi, visto che in ogni caso al bancone è sempre previsto un farmacista, bisognerebbe dare la possibilità alle parafarmacie di vendere i farmaci di fascia C; si abbasserebbero così i prezzi e si creerebbe nuova occupazione.

Passando all'energia, è stato tolto dalla Camera (e sarebbe bene reintrodurlo) il divieto per le regioni di richiedere a chi apre nuove stazioni di servizio stradali di dotarsi di pompe per metano/gpl/idrogeno. Si noti bene che la misura non verrebbe richiesta a chi già opera, solo ai nuovi concorrenti.

Nella lotta senza quartiere alla share economy, preferita da milioni di consumatori, è spuntato un emendamento che proibirebbe ai soggetti che «non svolgono attività alberghiera » (leggi: Airbnb o Homelidays) di utilizzare non solo nell'insegna o nella ragione sociale ma altresì in «qualsiasi forma di comunicazione al pubblico» incluso Internet, «parole o locuzioni, anche in lingua straniera, idonee ad indurre confusione sulla legittimazione allo svolgimento della stessa». Neanche la Polizia del Pensiero di George Orwell avrebbe mai pensato di prendersela così con gli affittacamere.

Sono stati citati alcuni esempi che in un modo o nell'altro hanno sicuramente toccato la stragrande maggioranza dei lettori (chi non è mai andato in farmacia?), ma il problema è più generale e quindi più grave.

Infatti, tra le priorità del governo non sembra rientrare quella delle liberalizzazioni, vale a dire di quelle riforme a costo zero che anche Draghi nel suo discorso della settimana scorsa ha ricordato essere la quarta gamba della ripresa economica (insieme agli investimenti e al taglio di tasse e spese correnti). Si fanno battaglie epocali e si mette la fiducia su provvedimenti di molto minor spessore: nell'unico Paese che istituì come organo legislativo una Camera delle Corporazioni sarebbe invece un bene far capire l'importanza della concorrenza.

Twitter @ aledenicola

©RIPRODUZIONE RISERVATA &quot; &quot;

Il disegno di legge, in esame da oltre un anno, è sotto attacco delle lobby

Alessandro De Nicola24 febbraio 2016 sez.</column>
        </table>
        <table name="tblWebData">
            <column name="Article">Buche, indagine sugli appalti a trattativa privata

...FLAMINIA SAVELLI GOLIA METTE in ginocchio la capitale: per tutta la giornata di ieri, il mal tempo ha creato problemi alla viabilità in diverse zone della città. E proprio di strade si stanno...
la Repubblica 01 marzo 2016 pag. 04 sez. CRONACA</column>
        </table>
        <table name="tblWebData">
            <column name="Article">Buche, indagine sugli appalti a trattativa privata


FLAMINIA SAVELLI

GOLIA METTE in ginocchio la capitale: per tutta la giornata di ieri, il mal tempo ha creato problemi alla viabilità in diverse zone della città. E proprio di strade si stanno occupando in queste ore gli uomini della guardia di Finanza. Infatti, nel mirino dell'operazione Vitruvio ci sono bandi da 1 milione di euro assegnati con trattative private. Nei 319 fascicoli ora in mano agli uomini del gruppo speciale Anticorruzione, ben 105 riguardano gli interventi sulle strade del XIV municipio. Un'inchiesta che ha visto coinvolti funzionari e impiegati dell'ufficio Tecnico che gestivano il giro di appalti, permessi e mazzette per le ristrutturazioni favorendo costruttori e imprenditori. E tra quelle carte c'è davvero di tutto pure sui lavori stradali che sono stati eseguiti tra il 2008 e il 2013, assegnati sempre agli stessi e tra cui figura ancora Luigi Martella. Già arrestato a settembre con l'accusa di turbativa d'asta per le gare d'appalto proprio sulla manutenzione delle strade della Grande Viabilità. È suo infatti il cantiere del febbraio 2013: 1milione e 120mila euro per la manutenzione ordinaria delle strade dell'intero quadrante. Ed è sempre di Martella la richiesta di 125 mila euro integrativi, ma senza alcuna specifica, avanzata agli uffici comunali dopo l'emergenza maltempo a marzo dello stesso anno. Ancora appalti, questa volta da 280mila euro, per gli interventi di sole due strade: via della Lucchina e via Vincenzo Troya. Poi, ad aprile del 2102, altri 357mila euro per la pavimentazione di via Inzago. Una lunga lista su cui i finanzieri stanno indagando per capire se dietro l'intricato sistema della tangentopoli delle concessioni edilizie sono finiti pure quelle stradali: «Da mesi lavoriamo con la magistratura affinché non restino ombre sull'amministrazione» sottolinea il presidente del XIV municipio, Valerio Barletta: «Con i miei dipendenti ho dato ordine di pubblicare l'elenco dei lavori pubblici con tutti gli estremi. Dobbiamo ai cittadini trasparenza e serietà ». E mentre proseguono le indagini, emergono altri particolari anche sulle assegnazioni dei cantieri: durante l'assegnazione di una gara d'appalto per la manutenzione ordinaria di un edificio, un impiegato trovò all'interno della documentazione di una delle ditte in corsa, l'elenco degli altri partecipanti con le rispettive offerte. Il bando fu immediatamente annullato per irregolarità: una svista, forse. O un avvertimento di quanto stava accadendo.

©RIPRODUZIONE RISERVATA

Nei 319 fascicoli ora in mano al gruppo Anticorruzione ben 105 riguardano gli interventi sulle strade del XIV municipio

01 marzo 2016 sez.</column>
        </table>
        <table name="tblWebData">
            <column name="Article">&quot;Io e Grasso per un mese non tagliammo più la barba&quot;


Parla il presidente della Corte &quot;La prima udienza e il giorno della sentenza non li dimenticherò mai&quot;

PALERMO.

Il presidente Alfonso Giordano, trent'anni fa, entrava nell'aula del maxi processo per giudicare Cosa nostra.

Il mondo guardava a Palermo dove per la prima volta la mafia era alla sbarra. Cosa ricorda di quel giorno?

«Il 10 febbraio 1986, inizio del maxi processo, e l'ultimo giorno, quello della sentenza il 16 dicembre '87, sono rimasti impressi in modo indelebile nella mia memoria. Si aveva la sensazione netta di un fatto storico. Per la prima volta la mafia veniva processata a Palermo dopo un'inchiesta di dimensioni enormi che arrivava in aula con 475 imputati. Un fatto di proporzioni eccezionali ».

Il maxi processo fu eccezionale in tutto.

«Certo, oltre nel numero massiccio di imputati, per la quantità di udienze e per la durata della camera di consiglio… ».

Un sforzo enorme: cosa resta oggi?

«Resta il fatto che per la prima volta Cosa nostra fu definita come un'organizzazione criminale verticistica, che funzionava nel modo descritto da Tommaso Buscetta e dai riscontri raccolti dal pool antimafia di Falcone e Borsellino».

Il &quot;maxi&quot; non arrivavava in un clima favorevole...

«No, anzi in città c'era molto scetticismo e tante erano le critiche proprio contro Falcone. Ma alla fine si può dire che fu lui il vero vincitore ».

E venne a seguire il processo anche Leonardo Sciascia.

«Sì, per la verità seguì una sola udienza e poi non ne scrisse bene. Alla fine, però, rivide il suo giudizio in modo positivo ».

In molti indicano il momento clou del maxi processo nel confronto tra Tommaso Buscetta e Pippo Calò. Fu così?

«Sì, perché Buscetta sbugiardò in modo inequivocabile Calò e soprattutto perché tutti gli imputati che dal primo giorno chiedevano un confronto con il super pentito, ritirarono immediatamente la richiesta ».

E il momento più difficile?

«Quando rischiammo di bloccarci per la lettura integrale degli atti. Poi fummo salvati dalla legge Mancino- Violante».

Dopo 35 giorni di camera di consiglio lei e il giudice a latere Pietro Grasso, oggi presidente del Senato, siete riapparsi in aula con una lunga barba. Fu per una scommessa o solo per caso?

«Ma guardi, fu un caso… Grasso aveva iniziato a farsi crescere la barba e io che non l'avevo mai fatto, lo imitai… Tanto là dentro non ci poteva vedere nessuno…».

©RIPRODUZIONE RISERVATA

&quot;

LE CRITICHE

In città c'era molto scetticismo e tante erano le critiche a Falcone ma fu lui il vero vincitore

IL CONFRONTO

Buscetta sbugiardò Pippo Calò e nessuno volle più un faccia a faccia col pentito

&quot;

I GIUDICI

Il presidente della corte Alfonso Giordano (a destra) e il giudice a latere Pietro Grasso (a sinistra) nell'udienza del 17 febbraio 1986. A sinistra, l'aula del maxiprocesso

Roberto Leone29 febbraio 2016 sez.</column>
        </table>
        <table name="tblWebData">
            <column name="Article">FONDI COMUNI APERTI-SICAV ITALIANI E LUSSEMBURGHESI DEL 1° MARZO 2016


TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi

ANM ANIMA OBB. CORPOR. F ......................................... 9,088 9,063 -3,62 ANM ANIMA OBB. EMERG. F ............................................ 7,173 7,149 -2,53 ANM ANIMA OBBL.EURO CL.A......................................... 7,803 7,790 -1,17 ANM ANIMA OBBL.EURO F ............................................... 8,052 8,039 -0,89 ANM ANIMA OBBLIGAZ. HY CL.A ................................. 20,951 20,834 -4,22 ANM ANIMA OBBLIGAZIONARIO CORPORATE CL.A 8,948 8,924 -3,93 ANM ANIMA OBBLIGAZIONARIO EMERGENTE CL.A 7,059 7,034 -3,08 ANM ANIMA PACIFICO CL.A ............................................ 5,959 5,918 -15,49 ANM ANIMA PACIFICO F .................................................. 6,131 6,089 -14,81 ANM ANIMA PIANETA CL.A............................................ 12,456 12,497 3,04 ANM ANIMA PIANETA F................................................... 12,647 12,688 3,55 ANM ANIMA RISERVA EMER. CL.A .................................. 4,988 4,954 -6,80 ANM ANIMA RISERVA EMER. F......................................... 5,012 4,978 -7,06 ANM ANIMA RISERVA GLOB. CL.A.................................. 5,069 5,069 -0,88 ANM ANIMA RISERVA GLOB. F......................................... 5,123 5,122 -0,47 ANM ANIMA RISPARMIO CL.A ........................................ 7,160 7,146 -2,11 ANM ANIMA RISPARMIO F ............................................... 7,311 7,296 -2,12 ANM ANIMA SALVADANAIO CL.A ............................... 12,183 12,178 -0,33 ANM ANIMA SALVADANAIO F ..................................... 12,318 12,313 0,06 ANM ANIMA SFORZESCO CL.A...................................... 12,250 12,217 -1,63 ANM ANIMA SFORZESCO F............................................ 12,497 12,462 -1,05 ANM ANIMA TR. 18 M.CEDII ............................................. 5,096 5,096 -0,90 ANM ANIMA TRAG 17 CED4 3.......................................... 5,199 5,199 -1,77 ANM ANIMA TRAG 2016 CED3 ....................................... 5,684 5,684 -1,08 ANM ANIMA TRAG 2017 CED4 ....................................... 5,107 5,107 -0,80 ANM ANIMA TRAG 2017 CED4 II .................................... 5,471 5,471 -1,23 ANM ANIMA TRAG 2017 M.CED...................................... 5,154 5,154 -2,09 ANM ANIMA TRAG 2018 CED6 ....................................... 5,015 5,015 -1,39 ANM ANIMA TRAG 2018 T.CED ...................................... 5,284 5,284 -1,18 ANM ANIMA TRAG II 2016 ................................................ 5,718 5,718 -0,66 ANM ANIMA TRAGUARDO 2016 .................................... 5,449 5,449 -0,71 ANM ANIMA TRAGUARDO 2018 .................................... 5,925 5,925 -0,62 ANM ANIMA TRICOLORE CL.A ........................................ 6,509 6,490 0,29 ANM ANIMA TRICOLORE F ............................................... 6,760 6,741 0,87 ANM ANIMA VALORE GLOB. F ...................................... 32,644 32,111 -11,28 ANM ANIMA VALORE GLOBALE CL.A ......................... 32,028 31,506 -12,01 ANM ANIMA VISCONTEO CL.A ..................................... 42,970 42,688 -4,29 ANM ANIMA VISCONTEO F ............................................ 43,734 43,446 -3,72 ANM CAPITALE PIÙ OBBL. F ............................................. 6,139 6,132 -1,48 ANM CAPITALE PIÙ OBBL. N ............................................ 5,983 5,977 -2,35

TEL.02-97685001/800-893989

ACOMEA AMERICA A1 .................................................... 14,691 14,355 -24,42 ACOMEA AMERICA A2 .................................................... 15,394 15,042 -23,70 ACOMEA AMERICA Q2..................................................... 14,832 14,493 -ACOMEA ASIA PAC. A2 ..................................................... 4,659 4,654 -13,35 ACOMEA ASIA PAC. Q2 ..................................................... 4,502 4,497 -ACOMEA ASIA PACIFICO A1 ............................................ 4,465 4,461 -14,20 ACOMEA BREVE TERM. A1.............................................. 14,461 14,461 -1,08 ACOMEA BREVE TERM. A2 .............................................. 14,697 14,696 -0,78 ACOMEA BREVE TERM. Q2 ............................................. 14,498 14,497 -ACOMEA ETF ATTIVO A1................................................... 4,027 3,969 -20,46 ACOMEA ETF ATTIVO A2................................................... 4,193 4,133 -19,69 ACOMEA ETF ATTIVO Q2................................................... 4,062 4,004 -ACOMEA EUROBB. A1 ..................................................... 16,630 16,654 -3,80 ACOMEA EUROBB. A2 ..................................................... 16,941 16,966 -3,41 ACOMEA EUROBB. Q2...................................................... 16,687 16,712 -ACOMEA EUROPA A1 ...................................................... 13,116 12,853 -12,47 ACOMEA EUROPA A2 ...................................................... 13,668 13,394 -11,65 ACOMEA EUROPA Q2 ...................................................... 13,222 12,957 -ACOMEA GLOBALE A1..................................................... 10,748 10,589 -16,26 ACOMEA GLOBALE A2..................................................... 11,374 11,206 -15,23 ACOMEA GLOBALE Q2 .................................................... 10,863 10,702 -ACOMEA ITALIA A1........................................................... 18,052 17,601 -20,98 ACOMEA ITALIA A2........................................................... 18,841 18,370 -20,23 ACOMEA ITALIA Q2 .......................................................... 18,174 17,720 -ACOMEA LIQUIDITA' A1 ................................................... 8,957 8,957 0,03 ACOMEA LIQUIDITA' A2 ................................................... 8,957 8,957 0,03 ACOMEA LIQUIDITA' Q2.................................................... 8,957 8,957 -ACOMEA PAESI EM. A1....................................................... 5,569 5,477 -18,84 ACOMEA PAESI EM. A2....................................................... 5,838 5,742 -17,95 ACOMEA PAESI EM. Q2 ..................................................... 5,557 5,465 -ACOMEA PATR. AGGR. A2................................................. 3,782 3,751 -11,49 ACOMEA PATR. AGGR.A1 ................................................. 3,597 3,568 -12,57 ACOMEA PATR. DINAM.A1............................................... 4,885 4,853 -10,69 ACOMEA PATR. DINAM.A2............................................... 5,059 5,025 -9,89 ACOMEA PATR. PRUD. A1................................................. 5,475 5,438 -13,45 ACOMEA PATR. PRUD. A2................................................. 5,660 5,621 -12,92 ACOMEA PATR.AGGR. Q2 ................................................. 3,636 3,606 -ACOMEA PATR.DINAM. Q2 .............................................. 4,923 4,891 -ACOMEA PATR.PRUD. </column>
        </table>
        <table name="tblWebData">
            <column name="Article">Csm, in arrivo le nomine Sabelli e Ielo nuovi aggiunti non ce la fa invece Cascini


PROCURE/ CAMBI ANCHE A VITERBO, TIVOLI E CIVITAVECCHIA



LIANA MILELLA

IL voto definitivo in plenum ci sarà tra 15 giorni, giusto il tempo di scrivere i pareri, ma la nuova geografia del potere alla procura di Roma, diretta da Giuseppe Pignatone, è stata scritta dalla quinta commissione del Csm, presieduta da Lucio Aschettino di Area, la corrente di sinistra delle toghe. Confronto serrato, settimane di incontri, una gara tra magistrati notissimi per le inchieste fatte e per quelle in corso, come nel caso di Mafia Capitale.

Ecco il quadro. L'unico nome che passa con il voto di tutti è quello di Lucia Lotti, otto anni passati da capo della procura in una realtà difficilissima come Gela. Seguono i pm che invece lavorano già a Roma. Tra questi c'è Rodolfo Maria Sabelli, toga di Unicost, per quattro anni presidente dell'Anm, incarico che volge al termine perché all'inizio di marzo i giudici votano per il nuovo parlamentino. Sabelli ha al suo attivo la famosa inchiesta sulla P3. Su sei componenti della commissione del Csm, quattro hanno votato per lui, Unicost, Magistratura indipendente e i laici di destra Casellati e di sinistra Balducci.

Finisce a maggioranza anche per Paolo Ielo, uno dei pm di Mafia Capitale, noto per aver fatto parte del pool Mani pulite di Milano, con Di Pietro, Greco, Colombo, Davigo. Anche per lui quattro voti, ma quelli di Area, Unicost e Balducci. Contro Mi e il centrodestra. A sorpresa invece ottiene un solo voto Giuseppe Cascini, toga di Md, battagliero segretario dell'Anm in coppia con Luca Palamara ai tempi degli scontri con Berlusconi.

A maggioranza le altre due nomine, Antonello Racanelli, già pm a Roma, segretario di Mi, che ha rappresentato per quattro anni anche al Csm. Votano per lui Mi, Unicost, Casellati e Balducci. Contro Area con Aschettino e Frascassi. In arrivo da Latina, dov'era procuratore aggiunto, Nunzia De Lia, votata sempre a maggioranza. De Lia &quot;ruba&quot; il posto a Stefano Pesci, pm a Roma, che però è suo marito.

©RIPRODUZIONE RISERVATA

Voto definitivo in plenum tra 15 giorni La geografia di piazzale Clodio riscritta dalla quinta commissione L'unico nome all'unanimità è Lotti

17 febbraio 2016 sez.</column>
        </table>
        <table name="tblWebData">
            <column name="Article">Il conto degli assenti: 2.500 caschi bianchi e 2.264 amministrativi


L'ANALISI

LAURA SERLONI

INUMERI sono l'implacabile fotografia della pianta organica del Comune di Roma: 23.179 dipendenti reali, sebbene la dotazione ne immagini 31.549 per far funzionare la macchina amministrativa. Che, a conti fatti, significa una carenza del 26% del personale nella capitale d'Italia.

Una pesante insufficienza che interessa un po' tutti i settori dai vertici dirigenziali agli anagrafici dei municipi fino ai caschi bianchi impegnati nel garantire la sicurezza della città. Nel settore scuola sono 6.500 le educatrici di nidi e materne — comprese le ultime 475 assunzioni avvenute per concorso — ma ne mancano ancora circa 700 nelle materne e circa 500 negli asili nido. Nelle baby classi gestite dal Comune si è sotto di 1.200 persone per raggiungere l'organico previsto di 8mila educatrici. Non va meglio tra i tecnici capitolini: in 1.300 compongono il poliedrico team di geometri, ingegneri, architetti che studiano e redigono i progetti della città ma per la squadra perfetta — secondo la dotazione organica del Campidoglio — mancano 650 dipendenti, il 33%. Il piano delle assunzioni 2015 ha tagliato il numero dei dirigenti necessari a Palazzo Senatorio: da 298 sono scesi a 254, ma effettivamente a lavoro ce ne sono soltanto 201, un meno 20%.

Se i pizzardoni con il — 30,57% sono la punta dell'iceberg, gli amministrativi che lavorano al soldo dei municipi sono l'esercito silenzioso che a fatica cerca di garantire aperti gli sportelli dei servizi al pubblico in ogni angolo della città. Dovrebbero — il condizionale è d'obbligo — essere 10mila ma sono 7.757. «Il dato — spiega Marco D'Emilia, segretario regionale Fp Roma Lazio della Cgil — è sottostimato perché risale al 2014, ma nel corso dell'ultimo anno molti sono andati in pensione e non sono stati mai sostituiti. Insieme ai vigili è uno dei settori più delicati perché gli orari degli sportelli per rifare carte d'identità o per presentare le dichiarazioni d'inizio attività sono stati allungati. Meno personale, ma turni più lunghi. «Non si riescono a mantenere certi livelli di qualità del servizio — precisa D'Emilia — gli uffici ormai sono al collasso. C'è stato un concorso per 300 persone, ma nessuno è stato assunto ». Stessa sorte per i caschi bianchi che sono 5.900 ma dovrebbero essere 8.450: quella carenza di 2.500 poliziotti urbani rischia a fine anno di far saltare un sistema già compromesso.

Il perché il Comune di Roma si trovi in una simile situazione è da rintracciare nel blocco del turnover e nel rigidissimo piano di rientro che ha tagliato di 57milioni le spese per il personale. Ventidue i concorsi nell'era Alemanno: il più importante, quello per 600 vigili, è stato bloccato per una serie di ricorsi; mentre degli altri ventuno sono stati assunti meno della metà dei vincitori. «Sono state fatte delle scelte sbagliate sul piano di rientro — conclude il segretario regionale — non andava fatto in tempi così brevi e non andavano tagliate in modo così massiccio proprio le spese sul personale. Poi influiscono le leggi statali, mai applicate dal Comune. L'ultima di Stabilità riporta i livelli d'assunzione ai minimi storici, ogni 4 pensionati un assunto. Senza proroghe per nessuna categoria». In sostanza un'ecatombe.

«Oggi Tronca dice quello che noi segnaliamo da tempo». E i sindacati ora si sentono un po' come delle Cassandre.

©RIPRODUZIONE RISERVATA

SCUOLE

Nonstante le assunzioni mancano ancora circa 700 educatrici nelle scuole materne e circa 500 negli asili nido

02 marzo 2016 sez.</column>
        </table>
        <table name="tblWebData">
            <column name="Article">Way out e fusioni, i dubbi Bankitalia sulle Bcc


L'AUDIZIONE IL RESPONSABILE DELLA VIGILANZA BARBAGALLO: &quot;BENE LA RIFORMA, MA AVREMMO FATTO SCELTE DIVERSE&quot;

MILANO.

Semaforo giallo di Bankitalia al decreto legge di riforma delle Bcc. «Ne condividiamo la filosofia di fondo e i principali contenuti », ha detto il capo della vigilanza di via Nazionale, Carmelo Barbagallo. Aggiungendo però una serie di distinguo e di correttivi - considerati necessari - non di poco conto. E' possibile che una parte di queste indicazioni sia ripresa negli emendamenti che potranno essere presentati fino al 7 marzo alla Camera, in sede di conversione in legge.

Il cuore delle perplessità riguarda, come era stato già evidenziato il giorno prima nelle audizioni di Federcasse e del mondo cooperativo, la cosiddetta

way out, cioè la possibilità concessa alle Bcc più grandi, con un patrimonio di almeno 200 milioni, di trasformarsi in spa, invece di aderire alla nuova capogruppo bancaria con il contratto di coesione. «E' una scelta del legislatore che rispettiamo - ha detto Barbagallo a proposito della &quot;via d'uscita&quot; - noi avremmo probabilmente fatto altre scelte se avessimo normato direttamente».Barbagallo ricorda che i termini del dibattito riguardano la «coerenza di tale previsione con la legislazione cooperativa generale» e aggiunge che andrebbe valutato «se la misura prevista per l'imposta straordinaria non conceda vantaggi ingiustificati» a chi vuole uscire (affrancando le riserve indisponibili accumulate negli anni con forti agevolazioni fiscali). Barbagallo chiede ancora di fissare una data certa per fotografare il patrimonio di una Bcc (ad esempio fine 2015), per impedire che partano una serie di fusioni «finalizzate esclusivamente a beneficiare della facoltà di uscita». Tra l'altro, con il rischio di lasciare nella capogruppo di controllo, che s'è voluta creare proprio per rafforzare il sistema, solo le banche più fragili. Barbagallo raccomanda di sottolineare nella legge il «carattere eccezionale della facoltà» di affrancare le riserve. Il decreto prevede anche la possibilità intermedia di restare cooperativa scorporando l'attività bancaria, in forma di spa (sempre oltre i 200 milioni di patrimonio). Barbagallo spiega che il modello ricorda quello della privatizzazione delle casse di risparmio e le Fondazioni bancarie, ricordando che in occasione della legge sulle popolari, porspettandosi soluzioni analoghe, Bankitalia aveva «espresso il proprio orientamento non favorevole » tra l'altro per i rischi di «condizionamenti dei gruppi di interessi locali»(sì invece a fusioni tra Bcc e popolari nella fase di transizione). Sulla possibilità che si formino una o più capogruppo cui aderiscano le Bcc, Bankitalia ha confermato che la posizione espressa a suo tempo «è stata lasciar fare al mercato». Il decreto ha fissato una soglia patrimoniale molto alta (un miliardo), che tra l'altro lascia fuori le Bcc altoatesine. Barbagallo chiede poi che la capogruppo abbia poteri più forti sulle Bcc vigilate e che, nel bisogno, possa a sua volta aprire il capitale a nuovi soci (diluendo le Bcc sotto il 51%).

©RIPRODUZIONE RISERVATA

&quot;La misura prevista per chi non aderisce alla holding può concedere vantaggi ingiustificati&quot;

GOVERNATORE DI BANCA D'ITALIA

Sopra il governatore Ignazio Visco, ieri la Banca centrale ha presentato le proprie conclusioni sulla riforma delle Banche di credito cooperativo che dovrebbero riunirsi in uno o più grandi gruppi per migliorare la propria solidità

Vittoria Puledda02 marzo 2016 sez.</column>
        </table>
        <table name="tblWebData">
            <column name="Article">La rabbia della destra contro l'establishment fa volare Trump


DAL NOSTRO INVIATO

HOUSTON.

È il Supermartedì più folle che si ricordi nella storia americana. Il partito repubblicano arriva al maxi-appuntamento delle primarie con un crescendo di accuse al suo favorito Donald Trump. «Razzista amico del Ku Klux Klan. Fascista simpatizzante di Mussolini. Sfruttatore di immigrati clandestini. Truffatore e bancarottiere. Evasore fiscale. In affari con la mafia». Non è la stampa liberal, non sono i candidati democratici; sono i rivali repubblicani Marco Rubio e Ted Cruz a lanciare questi attacchi (testuali) al tycoon newyorchese. Lo spettacolo è sconcertante: per otto lunghi mesi The Donald venne considerato un fenomeno da show-business, pittoresco quanto effimero e improbabile come candidato alla nomination repubblicana. Gli altri candidati della destra lo trattavano coi guanti, un po' intimiditi dalla sua aggressività, un po' speranzosi di attirarne gli elettori. Di colpo, quando forse è già tardi, hanno capito il pericolo.

Trump in tre primarie ha inflitto un distacco agli inseguitori. Stasera anche arrivando secondo in Texas (dove Cruz è favorito in quanto senatore locale) Trump può accumulare un ricco bottino di delegati se vince dalla Georgia al Massachusetts, dal Tennessee all'Alabama. Tra due settimane potrebbe battere Rubio nella sua Florida. Sbarrargli la strada alla nomination diventa sempre più arduo. Di qui i toni estremi, le offese personali: metà degli insulti da Rubio e Cruz, o delle risposte di Trump, non sono pubblicabili su questo giornale.

Ci sono anche accuse fondate. Trump continua a non divulgare le sue dichiarazioni dei redditi e questo autorizza i sospetti. Lui stesso ammette di essere oggetto di accertamenti da parte dell'agenzia delle entrate (Irs). Gli ammiccamenti con l'estrema destra razzista del Ku Klux Klan risalgono almeno al 2012, quando Trump lanciò la falsa leggenda su Barack Obama nato in Kenya quindi ineleggibile, usurpatore anti-costituzionale alla Casa Bianca. Le assunzioni di stranieri clandestini nei suoi cantieri newyorchesi e nel suo resort della Florida sono documentate in atti processuali, e contraddicono i suoi slogan contro gli immigrati. Ma perché aspettare otto mesi per vuotare il sacco?

È solo all'ultimo dibattito tv, organizzato giovedì scorso qui a Houston dalla Cnn, che Rubio e Cruz hanno lanciato gli attacchi più pesanti. E l'establishment repubblicano non è compatto dietro di loro. Sono cominciate le defezioni e gli endorsement di notabili del partito a favore di Trump, dal governatore del New Jersey Chris Christie al senatore Jeff Sessions dell'Alabama. Più preoccupante è la stabilità apparente dei sondaggi. Forse le ultime bordate di accuse non sono state ancora recepite. O forse la base repubblicana che adora Trump non vuole ascoltare messaggi che vengono dai politici di professione.

Le ragioni profonde dell'attrazione verso Trump — ma anche di quella esercitata a sinistra da Bernie Sanders — vanno cercate nella sofferenza di una vasta porzione di America che non ha mai recuperato benessere, reddito, sicurezza e futuro, dopo lo shock della crisi 2008-2009. I danni di quella crisi sono stati ancora più drammatici di quanto si creda. Sembra impossibile dopo sette anni consecutivi di crescita economica, e con una disoccupazione (ufficiale) dimezzata al 5%, ma il reddito medio delle famiglie resta di 4.000 dollari annui inferiore a quello del 2009. Per la classe operaia, e per un vasto ceto medio-basso che lavora nei servizi, il potere d'acquisto è addirittura fermo dagli anni Settanta. Quest'America si sente tradita, incompresa, abbandonata, perfino disprezzata dalla classe dirigente e da tutte le élite. È paradossale che sia il tycoon Trump a cavalcare la rabbia di un popolo di destra che considera i notabili del partito repubblicano troppo legati a Wall Street.

A questo si aggiunge nella cultura politica della destra la deriva radicale che ha delegittimato Obama per 7 anni e mezzo, sdoganando il razzismo e l'odio, inseguendo forme di protesta sempre più anti-politiche o perfino sovversive, fino a trovarsi in casa il «mostro Frankenstein di Donald Trump». Così lo definisce un autorevole pensatore conservatore, Robert Kagan, il quale ricorda come lo stesso establishment repubblicano ha preparato il terreno a questo mostro a furia di rappresentare Obama come «sovversivo, anti- americano».

Anche a sinistra c'è un ampia riserva di malcontento radicale per le diseguaglianze crescenti e la rottura dell'American Dream: stasera potrebbe portare alla vittoria Sanders nel Massachusetts, roccaforte liberal, patria dei Kennedy. La Clinton però si è rilanciata grazie alla sua presa tra gli elettori afro-americani del Sud, che dovrebbero assicurarle anche oggi un ampio margine.

©RIPRODUZIONE RISERVATA

È paradossale che sia il tycoon a cavalcare l'insofferenza nei confronti dei notabili di partito troppo legati a Wall Street

Radford University, proteste anti-Trump

Federico Rampini01 marzo 2016 sez.</column>
        </table>
        <table name="tblWebData">
            <column name="Article">In arrivo 100 militari per presidiare gli obiettivi sensibili


MARA CHIARELLI

L'esercito per presidiare gli &quot;obiettivi sensibili&quot; di Bari e Taranto, lasciando le forze dell'ordine libere di contrastare la criminalità organizzata. Riparte da 100 militari dell'esercito e, probabilmente un riforzo di polizia e carabinieri, la nuova lotta alla mafia pugliese.

La ricetta del ministro dell'Interno, Angelino Alfano, è subito disponibile: già ieri pomeriggio 50 militari sono arrivati a Taranto, mentre i restanti 50 sono attesi per stamattina a Bari. La decisione, già annunciata dal premier Matteo Renzi in un sms al sindaco di Bari, Antonio Decaro, è stata condivisa da rappresentanti delle forze dell'ordine e magistratura, nella Conferenza regionale di pubblica sicurezza, tenutasi ieri in Prefettura a Bari.

L'occasione, per il ministro dell'Interno, per snocciolare i dati relativi al trend dei reati nell'ultimo anno: un trend positivo, che mostra una diminuzione generale del 4,7 per cento, con punte del 20,5 per cento per quanto riguarda gli omicidi. Le rapine, ha reso noto Alfano, sono scese del 6 per cento, i furti del 3,2. «C'è stata anche un'azione di contrasto - ha aggiunto - con un numero di delitti scoperti molto significativo, ovvero del 24,5 per cento del totale. Nell'ambito delle misure di prevenzione, sono stati disposti sequestri per 1.426 beni per un valore complessivo di 154 milioni di euro, e confische per 599 beni per oltre 87 milioni di euro ».

Il ministro ha annunciato anche la sottoscrizione di un contratto di manutenzione che consente il ripristino di 199 apparati di videosorveglianza in Puglia, mentre a Bari è prevista l'installazione di 109 nuove telecamere. In relazione alla richiesta, da parte di Decaro e dei rappresentanti delle Corti d'appello, di potenziare il sistema giustizia, e in particolare rinforzare l'ufficio del gip, dove confluiscono numerose e importanti richieste di misure cautelari, Alfano ha assicurato che parlerà con il ministro della Giustizia perché questo potenziamento del personale della magistratura venga disposto. Affrontato anche il problema delle aggressioni agli autisti Amtab e quello degli assalti ai postamat, con un protocollo di intesa tra prefetture e Poste italiane.

Sulla nuova emergenza immigrazione che si prospetta sulle coste salentine in caso di apertura della rotta balcanica, ha risposto: «Stiamo lavorando perché non accada. Si tratta di un'azione di politica internazionale. Se la rotta con i Balcani dovesse riaprire, saremo pronti ad affrontare il flusso con il sistema degli hotspot». Sulla vicenda, il Governatore pugliese Michele Emiliano aveva detto: «Non siamo in grado di sopportare numeri da 150mila persone in su, almeno non lo siamo adesso. Occorre un piano europeo di distribuzione di queste persone indipendentemente dal luogo di arrivo».

©RIPRODUZIONE RISERVATA

LE RICHIESTE

Il sindaco di Bari Antonio Decaro; in alto a destra, il ministro Angelino Alfano

PATTUGLIA

Una pattuglia mista con il coinvolgimento anche dei militari

01 marzo 2016 sez.</column>
        </table>
        <table name="tblWebData">
            <column name="Article">Teatro dell'Opera e Santa Cecilia patto per i ticket low cost


GIOVANNI D'ALÒ

Per avvicinare il pubblico alla musica classica e operistica una buona politica dei prezzi dei biglietti può fare molto. La pensano così il Teatro dell'Opera di Roma e l'Accademia nazionale di Santa Cecilia, promotori di una speciale formula di abbonamento molto vantaggiosa per le tasche degli spettatori, che potranno acquistare biglietti di platea (i più costosi) per cinque appuntamenti delle rispettive stagioni in corso al costo complessivo di 230 euro. Riduzione che scende a soli 100 euro per gli under 30, fino ad esaurimento delle disponibilità.

L'Opera offre due tra gli allestimenti più attesi: il &quot;Benvenuto Cellini&quot; di Hector Berlioz diretto da Roberto Abbado con la regia di Terry Gilliam per la replica del 31 marzo e il &quot;Trittico&quot; di Puccini affidata a Daniele Rustioni per la regia di Damiano Michieletto il 20 aprile. Grandi nomi anche per Santa Cecilia, che mette sul piatto il concerto che riporta Daniele Gatti sul podio dell'orchestra che ha guidato stabilmente dal 1992 al 1997 (14 marzo). Gatti dirigerà la prima e la terza delle Sinfonie schumanniane più la Rapsodia per contralto di Johannes Brahms con voce di Sara Mingardo. A questo si aggiungono il recital del pianista russo Yefim Bronfman (&quot;Arabeske&quot; e &quot;Il Carnevale di Vienna&quot; di Schumann e le Sonate n. 8 e n. 9 di Sergej Prokof'ev, il 6 aprile) e l'omaggio a Luigi Boccherini con il violinista Fabio Biondi e l'ensemble Europa Galante (6 maggio).

«È la prima volta che a Roma si sperimenta una cooperazione di questo tipo nel settore musicale — ha detto Carlo Fuortes, sovrintendente dell'Opera — Il nostro intento è di dimostrare che la collaborazione tra le nostre istituzioni, può produrre un ‘effetto-volano' tale da incidere sulla domanda di musica di qualità della città e, quindi, sull'aumento del pubblico che già adesso affolla le nostre sale. Non a svantaggio di qualcuno ma nell'interesse di tutti».

Considerando che un biglietto di platea all'Opera costa normalmente 115 euro e che quelli di Santa Cecilia oscillano tra i 38 e i 52 euro, il pacchetto dovrebbe portare parecchio pubblico nuovo e soprattutto i giovani.

«In un paese civile le istituzioni culturali delle città collaborano. Noi pensiamo che un'offerta articolata e di qualità moltiplichi le occasioni di conoscenza e di incontro. Una politica accorta di prezzi mirata ad un nuovo pubblico non può che arricchire la proposta musicale di una grande capitale europea come Roma è sempre stata», afferma Michele dall'Ongaro, presidente — dell'Accademia di Santa Cecilia, che non a caso ha fatto della parola &quot;condivisione&quot; una costante del suo programma.

©RIPRODUZIONE RISERVATA

L'OFFERTA

Accordo tra le due grandi istituzioni: 5 biglietti nei posti migliori a 230 euro

IL COSTANZI

Sopra il Costanzi che insieme a Santa Cecilia propone ingressi vantaggiosi

02 marzo 2016 sez.</column>
        </table>
        <table name="tblWebData">
            <column name="Article">Call center, è crisi nera ora tocca alla Gepin a rischio altri 352 posti


DANIELE AUTIERI

L'EMORRAGIA call center non si ferma, e dopo il caso Almaviva che minaccia 800 licenziamenti solo a Roma, si apre un nuovo fronte, per molti versi più concreto e preoccupante del primo. Stavolta a finire nel mirino è la Gepin Contact, azienda specializzata nel settore e con sede nella Capitale, che ha annunciato ieri l'avvio delle procedure di licenziamento collettivo per 352 persone, di cui 132 a Roma.

La causa, stavolta, è la rescissione del contratto di gestione del call center di Poste italiane a seguito di una gara pubblica nella quale la Gepin ha perso la storica commessa a favore di un'altra azienda (il cui nome non è stato ancora reso pubblico), capace di aggiudicarsi l'appalto a un prezzo stracciato.

E infatti — denunciano i sindacati — il problema riguarda proprio l'indizione di una gara al massimo ribasso che prevedeva il pagamento delle telefonate al prezzo di 29 centesimi al minuto (13/14 euro l'ora), troppo poco per bilanciare i costi del servizio.

«Il valore — commenta Fabrizio Micarelli, della segreteria Slc della Cgil di Roma e Lazio — è ben al di sotto della media del mercato e non copre neanche il costo contrattuale dei singoli lavoratori». In realtà il sistema, da sempre frammentato e popolato di piccole società flessibili e capaci di sparigliare le regole del mercato, sembra destinato a vivere come un boomerang le leggi più recenti che prevedono gli sgravi fiscali per i nuovi assunti.

«Stiamo verificando — spiega Micarelli — che in molti casi nascono aziende dal nulla solo per accaparrarsi una commessa o vincere una gara. La loro forza sta nell'assumere nuovo personale che, grazie agli sgravi, costa meno e quindi gli permette di operare ribassi sostenuti sui prezzi della commessa. Di contro, le aziende storiche che hanno lavoratori a tempo indeterminato, sono obbligate ad affrontare costi di manodopera ben più elevati e vengono automaticamente tagliate fuori dal mercato».

Lo squilibrio fiscale non basta da solo per spiegare questa crisi del call center che, da qui ai prossimi mesi, promette di lasciare sul campo ancora altre aziende e soprattutto migliaia di lavoratori, in particolare nel Lazio, dove si concentrano le commesse della pubblica amministrazione e delle grandi società di telecomunicazione. A rendere economicamente insostenibile il mercato c'è il nuovo e preoccupante fenomeno dei &quot;cantinari&quot;. Si tratta in sostanza di call center illegali che spuntano come funghi, operano nell'illegalità più assoluta, e strappano commesse — non da aziende pubbliche — ma da soggetti privati di medie e piccole dimensioni.

«Il sistema — spiega un giovane che ha avuto un'esperienza all'interno di una di queste realtà — è semplice: si apre, si occupa una sede non registrata per gestire la commessa (in molti casi anche un sottoscala di un palazzo) e si chiude, pagando gli operatori in nero e lasciandoli per strada appena il lavoro è finito ». È questa la frontiera del lavoro nero, oltre la quale — ripetono molti soggetti impegnati nel settore — si nasconde spesso la criminalità organizzata che ha capito come utilizzare lo strumento al fine del riciclaggio di denaro sporco. Una pratica che non solo alimenta l'illegalità, ma che ormai da mesi rischia di provocare il crollo dell'interno sistema dei call center.

©RIPRODUZIONE RISERVATA

I sindacati: &quot;Colpa delle gare al massimo ribasso&quot;. Un lavoratore &quot;Le aziende aprono per gestire una commessa e poi chiudono&quot;

02 marzo 2016 sez.</column>
        </table>
        <table name="tblWebData">
            <column name="Article">Call center, è crisi nera ora tocca alla Gepin a rischio altri 352 posti

... primo. Stavolta a finire nel mirino è la Gepin Contact, azienda specializzata nel settore e con sede nella Capitale, che ha annunciato ieri l’avvio delle procedure di licenziamento collettivo per 352...
la Repubblica 02 marzo 2016 pag. 05 sez. CRONACA</column>
        </table>
        <table name="tblWebData">
            <column name="Article">Agostino, faccia a faccia col &quot;mostro&quot;


IL PAPA' DELL'AGENTE UCCISO RICONOSCE L'EX POLIZIOTTO SOTTO INCHIESTA

Nell'aula bunker dell'Ucciardone ci sono tre «facce da mostro». Tre uomini corpulenti che guardano le gabbie vuote. Ma solo uno è sospettato di essere il killer di Stato al servizio della mafia. Gli altri due sono delle comparse di teatro, due pensionati ingaggiati dalla Dia: sono stati truccati ad arte per somigliare all'ex poliziotto Aiello accusato del delitto Agostino. Il papà dell'agente ha riconosciuto Aiello.

PALAZZOLO A PAGINA VII

27 febbraio 2016 sez.</column>
        </table>
        <table name="tblWebData">
            <column name="Article">MOSTRE


MAURIZIO NANNUCCI.

&quot;TOP HUNDRED&quot;

Mus. Marini, p.za S.Pancrazio. Fino 23/4. Ore 10-17, chiuso mar. e festivi; 6 euro NEXUS

Pal. Medici Riccardi, v. Cavour 3. Fino 15/3.

Ore 9.30-19, merc.

chiuso. Euro 7/4, gratis sotto i 6 anni BODY WORLDS

S. Stefano al Ponte.

Fino 20/3. Lun-gio 10-20.30, ven e sab 20-23.30, dom 10-22. 16/12 euro www.bod yworldsinthecity.it CARLO PORTELLI

Gall. Accademia. Fino 30/4. Ore 8.15-18.50, euro 12,50 IL MONDO CHE NON C'ERA

Mus. Archeologico.

Fino 6/3. Lun-sabdom 8.30-14, mar-ven 8.30-19. 4 euro

ARTE, FOTOGRAFIA E FEMMINISMO IN ITALIA NEGLI ANNI SETTANTA Frittelli, v. Val Di Marina 15. Fino 8/3.

Lun-ven 10-13 e 15.30-19.30. Ing. lib.

FIRENZE CAPITALE. I DONI E LE COLLEZIONI DEL RE Palazzo Pitti. Fino 3/4.

Da mart. a dom. ore 8.15-18.50, chiuso lun. Euro 13/6,5 UMBERTO MARIANI

Villa Bardini, costa San Giorgio 2. Fino al 1/5.

Mar-dom. ore 10-19; 8 euro ENRICO BENETTA

Tornabuoni, v Maggio 58r. Fino 7/5. Lun.

15-19.30, mar.-ven.

10.30-13/15-19.30, sab. 10.30-13/14-19

01 marzo 2016 sez.</column>
        </table>
        <table name="tblWebData">
            <column name="Article">Più crateri che buche caos dopo la pioggia e ancora niente bandi


CECILIA GENTILE

DA quattro giorni i vigili presidiano una buca in via Pinciana, accanto a Villa Borghese, perché il II municipio non ha una ditta che possa provvedere a chiuderla. «Siamo scoperti», ammette il presidente Giuseppe Gerace. Sempre nel suo municipio proprio ieri sera si è aperta una voragine in via Lorenzo il Magnifico, arteria strategica vicino piazza Bologna. «È talmente profonda che non si vede il fondo», racconta Gerace. Ora anche qui il problema sarà come chiuderla. Per il momento ad essere chiusa al traffico è stata la strada per motivi di pubblica incolumità, con conseguente ingorgo.

Sembra surreale, ma mentre in tutta Roma dopo due giorni di maltempo si aprono nuovi crateri, ci sono municipi che non sanno come chiuderli perché i bandi per la riparazione delle strade non sono ancora stati espletati.

Stessa situazione in XI, zone Magliana, Marconi, Portuense. «Il nostro bando è andato per la seconda volta deserto - racconta il presidente Maurizio Veloccia - Su 30 imprese invitate si sono presentate in due. Ma queste non sono riuscite a trovare assicurazioni disposte a coprirle per un eventuale risarcimento infortuni. Il bando infatti affida alle ditte anche la sorveglianza, non solo la riparazione delle buche. E le compagnie non stipulano più polizze, il rischio è troppo alto».

Dobbiamo ringraziare l'eccezionalità del Giubileo se sui lungotevere, con grande ritardo rispetto ai tempi previsti, si rifanno marciapiedi e pavimentazione stradale, ma la gestione quotidiana della viabilità principale e secondaria è una beffa capitale. Semplicemente non ci sono gli strumenti. Come un pittore che pretende di dipingere senza colori e pennelli, come uno scultore che pretende di scolpire senza scalpello, Roma è responsabile della sicurezza delle strade, ma non ha un bando per affidare i lavori. Il dipartimento Lavori pubblici (Simu), al quale l'ex assessore Alfonso Sabella aveva assegnato il compito di apprestare un bando triennale, ha fatto sapere che non ce la farà a bandire la gara prima di luglio. «Il dipartimento fa da stazione appaltante spiega Veloccia - poi a lui rimane la viabilità principale, la secondaria viene assegnata ai municipi ». «In questo grande vuoto amministrativo sono state date ai municipi alcune risorse per gli interventi d'urgenza - racconta Andrea Catarci, presidente dell'VIII, Ostiense, Garbatella, San Paolo - Con questi soldi noi abbiamo attivato la ditta di primo soccorso stradale, che da contratto deve solo riempire la buca».

La classica &quot;romanella&quot;, quella che si riapre subito. «È asfalto buttato», dice Domenico Toce, che con la sua ditta Toce Domenico &amp; C. sas ha l'appalto per la chiusura delle buche nei comuni di Marino e Santa Marinella e con l'altra sua impresa, Imprezeta, sta curando la pavimentazione e i marciapiedi di lungotevere Mellini e di via della Mercede. «La romanella dura due giorni - spiega Toce - ma serve per la salvaguardia della pubblica incolumità. Tamponata l'emergenza la ditta torna, mette l'emulsione bituminosa di ancoraggio, poi l'asfalto caldo che viene rullato. Il lavoro dura tre mesi».

Qualcuno ha mai visto a Roma gli operai che tornano a completare la riparazione di una stessa buca? Al contrario, ci sono operai, è successo alla Magliana per esempio, che scendono dal furgoncino, buttano l'asfalto su un paio di buche, le fotografano con il tablet, lasciano aperte le altre buche intorno, risalgono sul furgoncino, mettono in moto e se ne vanno. Tanto non controlla nessuno. «E che controllo dovremmo fare? - risponde il presidente del municipio Veloccia - abbiamo due tecnici in tutto il municipio, quindi per forza il controllo è indiretto, attraverso le fotografie che ci forniscono le ditte».

Per non parlare dei materiali usati. Su quelli e sui funzionari del Comune coinvolti in un giro di mazzette per non vedere che veniva utilizzato bitume scadente indaga la magistratura.

«Non si riapre esattamente la stessa buca - racconta Toce -Si rompe il pezzo di strada attaccato alla buca riparata. Succede nel punto di sutura dei due asfalti, perché si tratta di due materiali diversi, uno giovane, uno vecchio. È qui che si fa una frattura e si forma una nuova buca ». Secondo Toce, l'unica garanzia di tenuta sarebbe rifare totalmente la pavimentazione stradale. Un miraggio a Roma.

Intanto i municipi senza bando si industriano come possono. Per riparare la buca in via Pinciana e la voragine in via Lorenzo il Magnifico Gerace utilizzerà l'appalto sulle caditoie. «Una forzatura», confessa. Veloccia, presidente dell'XI, comincerà la questua tra i municipi che hanno un bando attivo.

©RIPRODUZIONE RISERVATA

Un imprenditore: &quot;Prima si tampona l'emergenza poi il manto viene rullato Ma il lavoro dura tre mesi&quot;

VIA DI SAN BASILIO

Lavori in corso sui sampietrini . A sinistra vi a Sartorio

CORSO FRANCIA

L'asfalto perde pezzi e si scompone in pericolosi blocchi di bitume

PORTA PORTESE

Una striscia di asfalto su una strada terremotata dall'usura e dal maltempo

VIA LARIANA

L'asfalto in versione ragnatela precede la formazione di una buca

VIA CASSIA VECCHIA

Il passaggio delle auto nelle buche piene d'acqua è il tormento dei pedoni

02 marzo 2016 sez.</column>
        </table>
        <table name="tblWebData">
            <column name="Article">Disservizio Giardini Bandi bloccati tagli e 300 addetti per 330mila fusti




CECILIA GENTILE

NEL 1997 gli operatori erano 1.200. «Qui la manutenzione del verde non esiste - dice Vanna Mannucci, vicepresidente di Italia Nostra Roma - da anni devono realizzare un censimento delle piante, i nostri alberi sono stremati, stressati dall'inquinamento, con l'asfalto che arriva fino al colletto del tronco e lo soffoca». La denuncia di Nathalie Naim, consigliera in I municipio, è ben circostanziata: «Chi sta lavorando al ripristino dei marciapiedi sul lungotevere all'altezza di via Banco di Santo Spirito ricopre di cemento le radici dei platani secolari. Possono farlo, tanto nessuno li controlla ». «È chiaro che un albero non cade solo per due giorni di maltempo, anche se grave. Quello è il colpo finale - accusa Roberto Scacchi, presidente di Legambiente Lazio - Nella capitale non c'è cura. Gli alberi non si potano. Oppure si potano male».

L'ex assessore all'Ambiene Estella Marino aveva più volte annunciato il cosiddetto &quot;appaltone&quot; per garantire il monitoraggio sistematico di 80mila delle 330mila alberature stradali: 10 lotti, 4 milioni e mezzo per una durata di 18 mesi . Un appalto annunciato nel lontano 2013 e non ancora espletato. «A settembre si sono chiusi i termini per la presentazione delle domande racconta Marino - C'è stato anche un ricorso, ma è stato respinto, poi bisognava passare all'aggiudicazione». Ma a Roma non è mai così semplice: i tecnici della commissione stanno ancora aspettando la consegna dei documenti da parte di alcuni candidati. Soltanto quando i documenti saranno tutti a posto si passerà alla valutazione delle offerte economiche.

Intanto la capitale rimane senza monitoraggio, mentre ne avrebbe un estremo bisogno. «La maggior parte delle alberature sono arrivate a fine ciclo vita, andrebbero sostituite per evitare altre tragedie», avvisa Vanna Mannucci.

Tragedie recentissime. Gianni Daniele, 42 anni, morto il 1 dicembre 2013 sulla Cristoforo Colombo, all'altezza di via di Malafede, travolto da un pino mentre era in sella alla sua moto. Daniele Innocenzi, motociclista anche lui, medico con tre figli, ucciso da un grosso ramo di un pino crollato sempre sulla Colombo, all'altezza della circonvallazione Ostiense. Nicolò Blois, 13 anni, schiacciato da un pioppo in un parco al Quadraro. E a febbraio 2015 i due pini di 30 metri crollati sull'area giochi della Finanziera a Villa Ada potevano provocare una strage. Dopo quei crolli, è partito un monitoiraggio sui 200 pini dell'area, rimasta chiusa fino a luglio: 40 esemplari sono risultati da abbattere e sostituire.

«A parte il Servizio giardini, chi si occupa del verde attraverso gli affidamenti non è personale qualificato - denuncia Antimo Palumbo, storico degli alberi - All'articolo 3 dell'appaltone si dichiara che non è richiesta nessuna specifica professionalità. Dunque a potare gli alberi o a eseguire il monitoraggio potrebbe essere chiunque, con i risultati che vediamo». «I rischi per l'incolumità dei cittadini sono elevatissimi », avverte il Ccdacons,

©RIPRODUZIONE RISERVATA

Allo sbando da tempo l'attività di manutenzione e controllo del verde: 18 anni fa gli operatori erano 1.200 La denuncia degli ambientalisti: non c'è cura, i rami non si potano e sono giunti quasi tutti a fine vita

CROLLO AL CIMITERO

Sono numerosi i danni provocati dal temporale e il forte vento al Verano. Necessario l'intervento dei vigili del fuoco che hanno rimosso gli alberi caduti all'interno del cimitero e messo in sicurezza la zona

01 marzo 2016 sez.</column>
        </table>
        <table name="tblWebData">
            <column name="Article">&quot;Al voto in 10mila&quot; polemica sui cinesi


PER adesso ci sono i dati dell'affluenza, forniti dagli organizzatori, che dicono 10.000, cifra tonda. Per capire, invece, cosa gli elettori di centrodestra romani (il &quot;popolo della Lega&quot; nella capitale) hanno scelto bisognerà aspettare le 13 di oggi, quando Matteo Salvini comunicherà i risultati del &quot;sondaggio&quot; che potrebbe riaprire i giochi in quel lato del campo. «Offriamo gli alleati tante idee da valutare», dice soddisfatto il leader del Carroccio.

SEGUE A PAGINA III

29 febbraio 2016 sez.</column>
        </table>
        <table name="tblWebData">
            <column name="Article">Incubo astensionismo in casa Pd: &quot;Speriamo che non piova&quot;


Nel centrosinistra dibattito alla camomilla tra i candidati I timori di D'Alessandro Giovedì match tra i sei in lizza al teatro Sala Umberto Domenica voto in 190 seggi

PAOLO BOCCACCI

SARÀ stato l'effetto un po' al cloroformio del confronto tv, ma adesso in casa dem è paura assenteismo alle primarie del 6 che dovranno scegliere il candidato a sindaco dei Democratici. Nessuno lo dice apertamente, ma il timore che la contrapposizione al caramello, soprattutto tra i principali competitor, il vicepresidente della Camera Roberto Giachetti e il deputato ed ex assessore all'Urbanistica nella squadra di Veltroni, Roberto Morassut, possa allontanare i romani dai gazebo è alto. «Speriamo che quel giorno non piova», si augura Giancarlo D'Alessandro, che guida il tavolo organizzativo. «Pensavo di aver capito che ci fosse il sole, ma un sito dà invece pioggia. Intanto adesso puntiamo sul match di giovedì al teatro Sala Umberto, in via della Mercede, dalle 17, che sarà amplificato dalla diretta in streaming».

Ma in effetti i punti di scontro, si fa per dire, tra Morassut e Giachetti, non sono davvero tanti. Gli unici per ora? Eccoli. Sui trasporti il primo vuole il prolungamento della metro B fino a Casal Monastero, oltre il Gra, mentre il secondo, «tifoso del tram 8», punta sullo sviluppo della rete tranviaria. E poi c'è la questione della città capitale. Morassut è per il modello di Berlino e Londra, la Capitale Regione, mentre Giachetti vorrebbe la Città Metropolitana con la provincia per confine. Inoltre, il programma. Morassut lo snocciola come un breviario; il rivale non crede alle ricette preconfezionate.

Si riuscirà perlomeno a portare ai gazebo 60 mila cittadini come a Milano? Chissà. «A Roma» spiega D'Alessandro «il trend è stato sempre buono». Ma nessun pensa di bissare i 100 mila della scorsa volta. Anche perché, si spiega, c'è molto meno dispiego di propaganda e poi si fa sentire il &quot;grande assente&quot;, cioè Sel. Tanto che interviene a spronare al voto il premier Renzi: «Il mio invito è quello di andare a votare: non lasciate il futuro agli altri». E se Giachetti su Facebook si affida a uno spot in romanesco, Morassut attacca: «Per i 5 Stelle bastano 1700 clic, alla Lega 2000 voti, le uniche vere primarie sono le nostre». Un po' ci si consola con l'auditel. Il confronto tv dem dalla Annunziata ha registrato 976mila spettatori contro 755 mila di quella del 31 gennaio con la sfida di Milano.

Nel frattempo sul sito www. primarieroma2016.it sono stati pubblicati i 190 seggi dove si potrà votare . E tutte le istruzioni.

©RIPRODUZIONE RISERVATA

01 marzo 2016 sez.</column>
        </table>
        <table name="tblWebData">
            <column name="Article">Furti d'auto, ingiurie e minacce ecco i reati da record in Sicilia


&gt;

Palermo capitale del contrabbando. A Catania, record italiano delle rapine in banca. Caltanissetta, quarto posto nazionale per le ingiurie. L'Istat racconta la Sicilia dei criminali e dei furbetti attraverso le denunce registrate dal ministero dell'Interno. E le sorprese non mancano. Nella capitale di Cosa nostra, il reato più commesso è il furto di autovetture. E soprattutto, il furto delle auto in sosta. Che sono più gettonate degli scooter. Evidentemente, perché è facile portarle via. La ragione è presto detta. I palermitani in doppia fila lasciano la chiave inserita nel cruscotto, questo dicono le ultime segnalazioni raccolte da polizia e carabinieri. Così, appena il conducente scende dall'auto, al ladro non resta che girare la chiave e partire. Nell'isola, il reato più diffuso resta però il furto in abitazione, una vera emergenza in tutta Italia. In Sicilia, i raid in appartamenti e ville sono cresciuti dell'8 per cento. Seguono i danneggiamenti, i cosiddetti &quot;reati spia&quot;. Questo tipo di reati nascondono infatti la recrudescenza del racket delle estorsioni. Primato nazionale per Ragusa, per le associazioni a delinquere. Enna, drammatico record per gli episodi di violenza sessuale su minorenni.

PALAZZOLO A PAGINA II

28 febbraio 2016 sez.</column>
        </table>
        <table name="tblWebData">
            <column name="Article">IL SEMINARIO SUL SITO DI ROMA CAPITALE

...IL SEMINARIO SUL SITO DI ROMA CAPITALE...
la Repubblica 22 febbraio 2016 pag. 03 sez. CRONACA</column>
        </table>
        <table name="tblWebData">
            <column name="Article">IL SEMINARIO SUL SITO DI ROMA CAPITALE


LA LEZIONE

Il 14 ottobre 2025 il capo dell'ex IX dipartimento Antonello Fatello è seduto accanto a un ufficiale della Finanza chiamato a fare un corso sui reati nella pubblica amministrazione rivolto a funzionari e dipendenti del Comune

22 febbraio 2016 sez.</column>
        </table>
        <table name="tblWebData">
            <column name="Article">I giovani guidano la svolta in Iran vincono i riformisti, puniti i &quot;falchi&quot;


LA CAPITALE PREMIA ROUHANI: IL GOVERNO ORA È PIÙ FORTE

TEHERAN

GLI iraniani hanno dimostrato di aver fiducia nel futuro», dice il presidente Rouhani alla conferenza stampa con il collega svizzero Schneider-Ammann in visita a Teheran. «Le elezioni sono il fondamento della democrazia e la democrazia è necessaria per portare l'Iran più vicino al resto del mondo». Lo spoglio dei voti è ancora in corso.

SEGUE ALLE PAGINE 10 E 11 CON UN'INTERVISTA DI BADUEL

Alcune donne in coda per votare a Qom, in Iran FOTO: © AP

Vanna Vannuccini28 febbraio 2016 sez.</column>
        </table>
        <table name="tblWebData">
            <column name="Article">Salvini vira su Marchini, ira di FI e FdI


GIOVANNA VITALE

FA sul serio, Matteo Salvini. Bertolaso non è non sarà mai il suo candidato.

Lui gli preferisce Marchini. Anche a costo di rompere l'alleanza in tutta Italia, subito minacciata da FdI. E non solo perché ormai in rotta con la Meloni.

Un'inversione a U covata da tempo, maturata nell'arco di poche ore. Sbarcato a Roma lunedì, il leader della Lega si è fatto prima un giro in città, per sondarne gli umori; quindi ha tenuto una serie di incontri con i rappresentanti di alcune categorie tradizionalmente sensibili al richiamo del centrodestra; infine ha cenato coi suoi parlamentari eletti a Roma. Una consultazione ad ampio spettro che sortisce lo stesso responso: l'ex capo della Protezione civile non tira, la sua investitura rischia di rivelarsi un boomerang, meglio virare prima che sia tardi. E perciò «Bertolaso è un candidato proposto dagli alleati», lancia l'affondo Salvini in conferenza stampa. Con le sue uscite sui rom, su Rutelli e sul Pd «la sua partenza non è stata il massimo per la Lega». A Palazzo Grazioli scatta l'allarme rosso. Giorgia Meloni va su tutte le furie, decide di disertare il vertice a tre con Berlusconi e avvisa che sarà disponibile a sedersi al tavolo solo quando la questione sarà definitivamente chiarita. Il Cavaliere prova a mediare, chiama il leader della Lega, ma è tutto inutile.

La linea padana sembra tracciata. Verrà sancita stamattina, nel corso della riunione con i parlamentari leghisti a Milano. Indietro non si torna. FdI lo capisce, prova a sabotare l'intesa Salvini-Marchini e spara ad alzo zero: «Nella capitale vecchi cerimonieri hanno costruito &quot;il grande biscotto&quot; che deve riempire la pancia dei poteri forti dopo Mafia capitale», tuona Fabio Rampelli.

Intanto i competitor di Bertolaso si scatenano: «A marzo se ne libereranno, chiameranno la Protezione civile e se lo porteranno via», profetizza Storace. «Si vede che a Roma abbiamo fatto qualcosa di male. Prima il medico marziano, ora lo Zorro de Noantri, quello che promette miracoli. Tra un po' ci spiegherà che può camminare sulle acque del Tevere e siamo a posto», ironizza Marchini. Che fiuta subito l'aria e strizza l'occhio in direzione Nord: la prossima settimana presenterà la prima parte del suo programma elettorale partendo, guarda caso, dalla sicurezza. In vista, il 5 marzo, vigilia delle primarie del centrosinistra, di una grande convention per formalizzare la sua discesa in campo. Stesso giorno della kermesse forzista organizzata da Tajani con Berlusconi e Bertolaso. Dove andrà Salvini? Per allora avrà certamente deciso.

©RIPRODUZIONE RISERVATA

IN ROTTA

In rotta con Giorgia Meloni, il leader della Lega ieri ha stoppato la candidatura di Bertolaso a Roma

19 febbraio 2016 sez.</column>
        </table>
        <table name="tblWebData">
            <column name="Article">Il 10 % dei terreni gestito dalla mafia &quot;È troppo difficile la confisca&quot;


LE MANI della mafia sui terreni pugliesi, nonostante le condanne inflitte a chi li gestiva. Una situazione che dura da tempo e che è stata fotografata nel quarto Rapporto Agromafie, elaborato da Coldiretti, Eurispes e Osservatorio sulla criminalità nell'agricoltura e sul sistema agroalimentare. Emerge che dei 26.200 terreni in Italia nelle mani di soggetti condannati in via definitiva per reati come l'associazione mafiosa e la contraffazione, 2.489 (il 9,5 per cento) sono in Puglia. Anche per il fatto che il processo di sequestro, confisca e destinazione dei beni mafiosi è troppo spesso lungo e confuso.

MARA CHIARELLI A PAGINA II

18 febbraio 2016 sez.</column>
        </table>
        <table name="tblWebData">
            <column name="Article">Maltempo, crollano alberi e ponteggi


PAURA ALL'ESQUILINO PER L'IMPALCATURA ABBATTUTA DAL VENTO

VALENTINA LUPIA ROBERTA TOCE

ALBERI caduti, raffiche di vento, voli in ritardo, strade chiuse, linee autobus deviate e mareggiate. Arriva il ciclone &quot;Golia&quot; e continua l'allerta meteo nella Capitale. La Protezione Civile estende da oggi e fino a martedì mattina l'avviso di maltempo. Già ieri a causa dei temporali e del forte vento molti i disagi. In via Acilia si è sfiorata la tragedia quando un grosso pino è caduto in strada. Altri tronchi spezzati da Garbatella a Laurentina, dal Salario alla Cassia, da San Giovanni a Monte Verde: colpite le auto in sosta e vie chiuse al traffico. All'Esquilino in via Galilei è venuta giù una impalcatura di un palazzo. Fortunatamente nessuna persona è rimasta coinvolta, ma i pannelli crollati si sono schiantati contro sei auto parcheggiate.

SEGUE A PAGINA II

29 febbraio 2016 sez.</column>
        </table>
        <table name="tblWebData">
            <column name="Article">FONDI COMUNI APERTI-SICAV ITALIANI E LUSSEMBURGHESI DEL 29 FEBBRAIO 2016


TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi

ANM ANIMA OBB. CORPOR. F ......................................... 9,063 9,043 -3,88 ANM ANIMA OBB. EMERG. F ............................................ 7,149 7,130 -2,85 ANM ANIMA OBBL.EURO CL.A......................................... 7,790 7,779 -1,33 ANM ANIMA OBBL.EURO F ............................................... 8,039 8,027 -1,05 ANM ANIMA OBBLIGAZ. HY CL.A ................................. 20,834 20,778 -4,76 ANM ANIMA OBBLIGAZIONARIO CORPORATE CL.A 8,924 8,905 -4,19 ANM ANIMA OBBLIGAZIONARIO EMERGENTE CL.A 7,034 7,016 -3,42 ANM ANIMA PACIFICO CL.A ............................................ 5,918 5,901 -16,07 ANM ANIMA PACIFICO F .................................................. 6,089 6,071 -15,40 ANM ANIMA PIANETA CL.A............................................ 12,497 12,395 3,37 ANM ANIMA PIANETA F................................................... 12,688 12,584 3,89 ANM ANIMA RISERVA EMER. CL.A .................................. 4,954 4,910 -7,44 ANM ANIMA RISERVA EMER. F......................................... 4,978 4,934 -7,70 ANM ANIMA RISERVA GLOB. CL.A.................................. 5,069 5,051 -0,88 ANM ANIMA RISERVA GLOB. F......................................... 5,122 5,104 -0,49 ANM ANIMA RISPARMIO CL.A ........................................ 7,146 7,137 -2,30 ANM ANIMA RISPARMIO F ............................................... 7,296 7,287 -2,32 ANM ANIMA SALVADANAIO CL.A ............................... 12,178 12,171 -0,37 ANM ANIMA SALVADANAIO F ..................................... 12,313 12,306 0,02 ANM ANIMA SFORZESCO CL.A...................................... 12,217 12,175 -1,90 ANM ANIMA SFORZESCO F............................................ 12,462 12,420 -1,33 ANM ANIMA TR. 18 M.CEDII ............................................. 5,096 5,096 -0,90 ANM ANIMA TRAG 17 CED4 3.......................................... 5,199 5,199 -1,77 ANM ANIMA TRAG 2016 CED3 ....................................... 5,684 5,684 -1,08 ANM ANIMA TRAG 2017 CED4 ....................................... 5,107 5,107 -0,80 ANM ANIMA TRAG 2017 CED4 II .................................... 5,471 5,471 -1,23 ANM ANIMA TRAG 2017 M.CED...................................... 5,154 5,154 -2,09 ANM ANIMA TRAG 2018 CED6 ....................................... 5,015 5,015 -1,39 ANM ANIMA TRAG 2018 T.CED ...................................... 5,284 5,284 -1,18 ANM ANIMA TRAG II 2016 ................................................ 5,718 5,718 -0,66 ANM ANIMA TRAGUARDO 2016 .................................... 5,449 5,449 -0,71 ANM ANIMA TRAGUARDO 2018 .................................... 5,925 5,925 -0,62 ANM ANIMA TRICOLORE CL.A ........................................ 6,490 6,467 0,00 ANM ANIMA TRICOLORE F ............................................... 6,741 6,717 0,58 ANM ANIMA VALORE GLOB. F ...................................... 32,111 32,064 -12,73 ANM ANIMA VALORE GLOBALE CL.A ......................... 31,506 31,463 -13,44 ANM ANIMA VISCONTEO CL.A ..................................... 42,688 42,506 -4,92 ANM ANIMA VISCONTEO F ............................................ 43,446 43,259 -4,35 ANM CAPITALE PIÙ OBBL. F ............................................. 6,132 6,124 -1,59 ANM CAPITALE PIÙ OBBL. N ............................................ 5,977 5,970 -2,45

TEL.02-97685001/800-893989

ACOMEA AMERICA A1 .................................................... 14,355 14,387 -26,15 ACOMEA AMERICA A2 .................................................... 15,042 15,074 -25,45 ACOMEA AMERICA Q2..................................................... 14,493 14,524 -ACOMEA ASIA PAC. A2 ..................................................... 4,654 4,668 -13,45 ACOMEA ASIA PAC. Q2 ..................................................... 4,497 4,510 -ACOMEA ASIA PACIFICO A1 ............................................ 4,461 4,474 -14,28 ACOMEA BREVE TERM. A1.............................................. 14,461 14,468 -1,08 ACOMEA BREVE TERM. A2 .............................................. 14,696 14,703 -0,79 ACOMEA BREVE TERM. Q2 ............................................. 14,497 14,505 -ACOMEA ETF ATTIVO A1................................................... 3,969 3,940 -21,61 ACOMEA ETF ATTIVO A2................................................... 4,133 4,103 -20,84 ACOMEA ETF ATTIVO Q2................................................... 4,004 3,975 -ACOMEA EUROBB. A1 ..................................................... 16,654 16,699 -3,66 ACOMEA EUROBB. A2 ..................................................... 16,966 17,011 -3,27 ACOMEA EUROBB. Q2...................................................... 16,712 16,756 -ACOMEA EUROPA A1 ...................................................... 12,853 12,774 -14,22 ACOMEA EUROPA A2 ...................................................... 13,394 13,310 -13,42 ACOMEA EUROPA Q2 ...................................................... 12,957 12,876 -ACOMEA GLOBALE A1..................................................... 10,589 10,567 -17,50 ACOMEA GLOBALE A2..................................................... 11,206 11,181 -16,49 ACOMEA GLOBALE Q2 .................................................... 10,702 10,679 -ACOMEA ITALIA A1........................................................... 17,601 17,468 -22,96 ACOMEA ITALIA A2........................................................... 18,370 18,230 -22,23 ACOMEA ITALIA Q2 .......................................................... 17,720 17,584 -ACOMEA LIQUIDITA' A1 ................................................... 8,957 8,956 0,03 ACOMEA LIQUIDITA' A2 ................................................... 8,957 8,957 0,03 ACOMEA LIQUIDITA' Q2.................................................... 8,957 8,956 -ACOMEA PAESI EM. A1....................................................... 5,477 5,444 -20,18 ACOMEA PAESI EM. A2....................................................... 5,742 5,707 -19,30 ACOMEA PAESI EM. Q2 ..................................................... 5,465 5,432 -ACOMEA PATR. AGGR. A2................................................. 3,751 3,747 -12,22 ACOMEA PATR. AGGR.A1 ................................................. 3,568 3,565 -13,27 ACOMEA PATR. DINAM.A1............................................... 4,853 4,843 -11,28 ACOMEA PATR. DINAM.A2............................................... 5,025 5,014 -10,49 ACOMEA PATR. PRUD. A1................................................. 5,438 5,407 -14,04 ACOMEA PATR. PRUD. A2................................................. 5,621 5,590 -13,52 ACOMEA PATR.AGGR. Q2 ................................................. 3,606 3,603 -ACOMEA PATR.DINAM. Q2 .............................................. 4,891 4,880 -ACOMEA PATR.PR</column>
        </table>
        <table name="tblWebData">
            <column name="Article">La lotta alla mafia


www.carabinieri.it www.palermo.repubblica.it

PER SAPERNE DI PIÙ

11 febbraio 2016 sez.</column>
        </table>
        <table name="tblWebData">
            <column name="Article">Boldrini sfida Brexit &quot;L'Europa va salvata&quot;


DAL NOSTRO CORRISPONDENTE

LONDRA. «Non vorrei dover dire un giorno ai miei nipoti: c'era una volta l'Europa. Raccontare loro la favola di un continente che si era unito nel nome dei suoi valori, i diritti umani, l'assistenza garantita ai più deboli, il welfare per tutti, e a un certo punto è finito nel nulla». Se la scena raccontata dalla presidente della Camera Laura Boldrini fosse un film, a questo punto partirebbe la musica di Morricone. Appropriata, perché il grande compositore ha appena vinto l'Oscar. E perché, come in &quot;C'era una volta il West&quot;, anche la storia dell'Unione Europea sembra arrivata a un duello cruciale. Da una parte, chi vorrebbe farla a pezzi, tra referendum britannico sul Brexit e varie rivendicazioni di populismo nazionalista. Dall'altra, chi non solo ne difende il passato ma cerca di costruirne il futuro, tra i quali la presidente Boldrini. Venuta a Londra, come un cow-boy in territorio del nemico, a dichiarare quello che a molti inglesi suona come un sacrilegio: «C'è bisogno di più Europa, non di meno Europa. Con l'obiettivo a lungo termine di creare un'Unione federale, gli Stati Uniti d'Europa».

Non porta soltanto parole, nella capitale britannica, la terza carica istituzionale del nostro paese. In un discorso al prestigioso King's College, negli incontri con i suoi corrispettivi, lo Speaker della camera dei Comuni John Bercow e la Speaker della camera dei Lord baronessa D'Souza, oltre al colloquio con il leader del partito laburista Jeremy Corbyn, Boldrini porta fatti: la dichiarazione da lei lanciata lo scorso autunno per una maggiore integrazione europea. «Un'iniziativa che ha già raccolto l'adesione dei parlamenti di dodici paesi della Ue e che entro maggio, spero, avrà il sostegno della maggioranza dei parlamenti dei 28 stati dell'Unione», dice la presidente della Camera a Repubblica. Reddito di dignità per gli indigenti, partiti transnazionali in cui tutti si riconoscano, elezione diretta delle massime cariche, sono gli &quot;shock&quot; di cui l'Europa ha bisogno, precisa.

Non è utopistico parlare di più Europa, mentre l'ideale europeo è sotto attacco? «Spinelli diceva che la forza di un progetto non sta nella rapidità con cui si realizza ma nella capacità di risollevarsi quando cade. E proprio un leader inglese, Churchill, fu il primo a parlare di Stati Uniti d'Europa, se non per tutti subito, per chi può e per chi vuole. Viviamo nel continente più ricco del mondo, i diritti umani e la solidarietà sono la nostra identità. Non voglio dover raccontare un giorno ai miei nipoti che c'era una volta l'Europa e un giorno non c'è stata più. Forse non riuscirò io a vedere questo sogno realizzato, ma i miei nipoti spero di sì». L'augurio è che alla fine siano i &quot;buoni&quot; a vincere.

&quot;

AI NIPOTI

Non vorrei dover dire un giorno ai miei nipoti: c'era una volta il Vecchio Continente

CON IL SALVAGENTE

Il presidente della Camera Laura Boldrini all'Università King's College di Londra con uno dei salvagenti lasciati dai migranti sulla spiaggia di Lesbo

Enrico Franceschini01 marzo 2016 sez.</column>
        </table>
        <table name="tblWebData">
            <column name="Article">LA STORIA

SVEVA ALAGNA

Non stupisce che la prima startup incubata dalla sede siciliana di Digital Magics, business incubator quotato sul mercato Aim Italia di Borsa Italiana, sia Morpheos. Secondo una recente analisi, che la stessa Digital Magics ha operato sul territorio, a Catania e Palermo, dove si concentrano più della metà delle startup siciliane (dai dati aggiornati a gennaio 2016 sono 246 quelle iscritte al registro nazionale), le aziende innovative si occupano soprattutto di produzione di software e consulenza informatica. Se nel palermitano e nel siracusano rappresentano il 30 per cento, nel catanese arrivano al 47 per cento. E proprio da Catania arriva questo team, età media trent'anni, che nel 2015 ha vinto il bando Smart &amp; Start Italia con un finanziamento di 828.200 euro. «Siamo cinque soci, di cui due sono mio fratello Davide e mio padre Leo racconta Edoardo Scarso, fondatore e Ceo di Morpheos - più una ventina tra dipendenti e collaboratori. Il nostro &quot;manifesto&quot; parla di ricerca e sperimentazione nel settore elettronico e informatico. Un anno e mezzo fa abbiamo iniziato a lavorare su Momo, ora è il nostro core business».

Momo, il cui nome è venuto fuori da alcune keywords, tra cui Morpheos e Home, è un dispositivo smart home con sensori per il controllo dell'ambiente gestiti da un sistema di intelligenza artificiale, che riesce ad analizzare ciò che lo circonda: riconosce volti, oggetti e suoni, &quot;adatta&quot; le stanze in base all'umore e alle esi- genze, regola l'intensità delle luci e la temperatura domestica, individua livelli di gas e di fumi, le richieste di aiuto.

Qualche esempio? Se una persona è seduta sul divano a leggere, Momo regola le luci in modo da facilitare la lettura. Se in una stanza sono presenti molte persone, Momo abbassa in modo autonomo la temperatura. Se un bimbo in casa piange, una persona anziana è in difficoltà o si rompe un vetro, Momo avvisa tramite messaggi o contatta via telefono. «Tutto nasce da esigenze concrete, per migliorare l'esperienza domestica e razionalizzare i consumi: dall'osservazione del comportamento di ognuno di noi all'interno delle abitazioni risultano evidenti innanzitutto gli sprechi», spiega Scarso.

Momo non richiede configurazioni o installazioni, basta collegarlo a una presa elettrica ed è già in grado di controllare l'accensione e lo spegnimento di dispositivi collegati alla corrente elettrica e accessibili via wifi o Internet. A ottobre sarà pronta la pre-serie di Momo e sul mercato si potrà trovare da giugno 2017. Nel frattempo, Digital Magics Palermo, che ha aperto a gennaio la sua sede palermitana in collaborazione con Factory Accademia, è entrata nel capitale sociale di Morpheos, con una quota del 10 per cento. L'obiettivo? Supportare la startup innovativa nello sviluppo strategico e tecnologico. «L'ingresso di Digital Magics Palermo è un risultato importante perché ci consentirà di accelerare il processo di crescita. Stiamo già selezionando insieme un partner per la realizzazione dell'industrial design di Momo, che tra l'altro sarà una caratteristica principale del progetto: al contrario di tutte le proposte di robot per casa sarà compatibile con le abitazioni, nulla d'inquietante», rassicura Scarso.

«È un progetto interessante per la valenza internazionale e per l'esperienza che caratterizza ogni membro del team: ingegneri informatici ed elettronici, progettisti e analisti per lo sviluppo in ambiti che spaziano dalle telecomunicazioni satellitari, all'intelligenza artificiale e alla robotica », sottolinea Alessandro Arnetta, fondatore e Ceo di Factory Accademia e partner di Digital Magics Palermo. Gabriele Ronchini, fondatore e amministratore delegato di Digital Magics, conclude: «Siamo molto felici di dare il benvenuto a Morpheos nella squadra . L'internet of things e in particolare lo smart home è uno dei settori in cui crediamo anche per la crescita a doppia cifra in Italia e a livello internazionale».

©RIPRODUZIONE RISERVATA

L'azienda Morpheos è stata la prima incubata in Sicilia da Digital Magics

01 marzo 2016 sez.</column>
        </table>
        <table name="tblWebData">
            <column name="Article">I silenzi del cardinale Law il primo costretto a lasciare per non aver denunciato


IL PERSONAGGIO/ L'ANZIANO PRESULE AMERICANO VIVE IN VATICANO

CITTÀ DEL VATICANO.

Il cardinale Bernard Francis Law ha 84 anni e vive a Roma come un qualsiasi porporato in età da pensione. L'unica differenza rispetto a tutti gli altri suoi confratelli è che nei momenti di maggiore movimento, come ad esempio in queste settimane nelle quali &quot;Il caso Spotlight&quot; è uscito nelle sale italiane e ha vinto l'Oscar, non esce dalla sua abitazione. Il timore, infatti, di incontrare per strada dei giornalisti è grande, e Law non vuole in alcun modo venire meno a quella promessa fatta a se stesso fin da quando nel 2004 lasciò per sempre Boston dopo le dimissioni da arcivescovo a seguito della mancata denuncia degli abusi sessuali commessi da sacerdoti su minori in diocesi: «&quot;The one thing&quot;, &quot;la sola cosa&quot; di cui non parlerò mai è di quanto accadde a Boston», confidò allora agli amici.

Law vive oggi nel Palazzo della Cancelleria tra Corso Vittorio Emanuele II e Campo de' Fiori. Sede storica della Cancelleria Apostolica del Vaticano, il Palazzo, assieme a pochi appartamenti per alcuni dignitari ecclesiastici, accoglie i tribunali della Santa Sede. Inutile chiamarlo al telefono. L'apparecchio di casa suona sempre a vuoto. E del resto Law, per comunicare, si serve di altri canali. Anche se, con moderazione, ancora riceve gente, soprattutto vecchi sacerdoti statunitensi e amici che di tanto in tanto passano a salutarlo. Certo, nei momenti di calma, è lui stesso a uscire, per partecipare a qualche Messa in Vaticano oppure, ma sempre fra il pubblico, a qualche conferenza in giro per la capitale.

Le vicende di Boston, con gli scandali che seguirono, costrinsero di fatto per la prima volta un cardinale alle dimissioni. Allora Karol Wojtyla dovette gestire un qualcosa di nuovo, e nonostante già dal 2001 egli stesso si fosse deciso per la linea della &quot;tolleranza zero&quot; (chiamò a Roma tutti i cardinali e vescovi statunitensi e, a scanso di equivoci, disse loro che la pedofilia non è compatibile con il sacerdozio), non fu facile. Tanto che, oltre il Tevere, c'è chi spiega che se il caso si verificasse oggi Law non godrebbe delle medesime attenzioni ricevute allora. Lasciò Boston, certo, ma rimase arciprete della Papale Basilica Liberiana di Santa Maria Maggiore fino al 2011. Anche se, fanno notare altri, né Benedetto XVI né Francesco hanno mai adottato particolari misure nei suoi confronti. Anzi, quando il 15 marzo del 2013 — due giorni dopo l'elezione al soglio di Pietro di Jorge Mario Bergoglio — alcuni giornali riportarono una notizia secondo la quale Francesco avesse allontanato dalla Basilica (allora risiedeva ancora lì) il cardinale Law, sia padre Federico Lombardi sia padre Thomas Rosica (collaboratore di Lombardi durante il conclave) dissero che la cosa era «totalmente e completamente falsa».

Nato in Messico da genitori americani, Law capitolò inizialmente a motivo dell'emergere del caso riguardante il reverendo John Geoghan, colpevole d'aver abusato di 130 minori nell'arco di un paio di decenni ma a lungo mantenuto in servizio da una parrocchia all'altra. Law difese il proprio operato e rivendicò il merito d'aver ridotto allo stato laicale, nel 1998, lo stesso Geoghan. Ciò che tuttavia non disse subito è che il caso Geoghan non era che la punta di un iceberg di un fenomeno più ampio e insieme deflagrante per tutta la Chiesa.

©RIPRODUZIONE RISERVATA

&quot;

LA RETICENZA

La sola cosa di cui non parlerò mai è di quanto accadde a Boston in quegli anni...

&quot;

LA REAZIONE DI WOJTILA

Decise la linea della tolleranza zero e disse che la pedofilia non è compatibile col sacerdozio

RIMOSSO

Il cardinale statunitense Bernard Francis Law, coinvolto nel caso ripreso dal film da Oscar &quot;Spotlight&quot; ha 84 anni e vive a Roma

Paolo Rodari01 marzo 2016 sez.</column>
        </table>
        <table name="tblWebData">
            <column name="Article">Se la didattica viene snobbata

... di differenziare i rifiuti con minacce di sanzioni noto che ad esempio la Polizia di Roma Capitale, non manca mai, o quasi, di abbandonare i propri nastri gialli e neri, con tanto di scritta...
la Repubblica 01 marzo 2016 pag. 28 sez. COMMENTI</column>
        </table>
        <table name="tblWebData">
            <column name="Article">Se la didattica viene snobbata


Maria Castelli

Brescia

Il professore Silvio Garattini, intervenendo a proposito delle scelte legislative del nostro Parlamento sulla ricerca scientifica, ha giustamente incolpato la scuola della mancata formazione scientifica degli italiani e dei loro rappresentanti negli organi istituzionali. Comunicare la scienza in modo efficace è cruciale per l'informazione dei cittadini. La ricerca ha bisogno di grandi investimenti pubblici e come si può pensare che i cittadini concordino nel merito di scelte che non sono in grado di capire, se non adeguatamente spiegate? Molti anni fa, quando chiesi una tesi in didattica delle scienze, con garbo e simpatia, la docente mi rispose: «La faccia con me, lasci perdere, qui la didattica non interessa a nessuno».

Silvano Lorenzon

Maserada sul Piave

A Predappio, paese natale di Mussolini, è in progetto l'attuazione di un Museo del Fascismo: lo vuole il sindaco (Pd) con l'avallo vigile dell'Anpi. Quello del fascismo è stato un tragico periodo storico che ancora oggi genera rancorose polemiche: è comprensibile, ma questo non significa dover tacere. Analizzare ponderatamente le ragioni che hanno determinato il consenso popolare di Mussolini e del fascismo non è apologia: potrà contribuire ad avvalorare il significato della Resistenza e rafforzare la cultura antifascista nel Paese. Per rinvigorirsi, la democrazia ha bisogno di alimentarsi quotidianamente di verità e dignità.

Elio Zago

Rovigo

Quando le squadracce fasciste marciarono su Roma, mio padre aveva 17 anni e fu subito antifascista e ciò gli valse nel '30 il confino a Lipari, da dove tornò per l'amnistia del '32. Ma non si piegò mai e fu sempre un sorvegliato speciale, con arresti preventivi quando il fascismo temeva qualche ribellione. Fu attivo nella Resistenza e la sua casa divenne fuggevole rifugio di chi si muoveva nell'ombra per preparare la caduta del regime. Tra gli altri, Giancarlo Matteotti. La sua vita difficile lo portò a morte a 51 anni. Lasciò 5 figli che, senza indottrinamenti da parte sua, ne hanno ereditato gli ideali. Si chiamava Severino.

Cartelli e nastri lasciati per strada

Lettera firmata

Roma

A Roma, a fronte di una martellante campagna casa per casa sull'obbligo di differenziare i rifiuti con minacce di sanzioni noto che ad esempio la Polizia di Roma Capitale, non manca mai, o quasi, di abbandonare i propri nastri gialli e neri, con tanto di scritta identificativa, per strada, legati ai semafori, ai segnali o agli alberi, poi trasportati dappertutto da pioggia e vento. Così come le ditte che lavorano in strada chiudono i cantieri lasciando sul posto transenne e segnali stradali provvisori.

Quel concorso taglia fuori i precari

Alessandra Rebecchi

docente precaria

Il concorso a cattedra per il personale docente che a breve sarà tenuto da questo governo è ben lontano da principi di equità, rispetto e giustizia sociale. Le recenti immissioni in ruolo del governo Renzi hanno riempito le scuole anche di docenti che non hanno mai svolto neppure un'ora in classe. Non si può spacciare tutto ciò per meritocrazia, pretendendo di fare una nuova selezione tra personale già ampiamente selezionato e preparato. Non vi è alcun bisogno di concorso. I docenti qualificati ci sono e sono tanti, abilitati dallo stesso Stato che oggi fa finta di nulla e ripudia il titolo che ci ha dato solo pochi anni fa. I 300 milioni di euro dei contribuenti necessari avrebbero potuto essere utilizzati per il sociale.

©RIPRODUZIONE RISERVATA

01 marzo 2016 sez.</column>
        </table>
        <table name="tblWebData">
            <column name="Article">Calzolai e fornaretti parlano straniero gli antichi mestieri


SALVATATORE GIUFFRIDA

Sono 525mila, tutti regolarmente registrati, hanno un'età media di 34 anni e una spiccata capacità di adattamento. Sono gli stranieri residenti a Roma: sette anni fa erano 210mila, oggi in tutto il Lazio sono più di 636mila e nel 2050 saranno 1,6 milioni. Più di un quinto della popolazione totale. Come emerge dall'ultimo rapporto Uil-Eures sui nuovi immigrati a Roma, la metà non supera i 40 anni, solo il 3% è over 65 e il rapporto tra i lavoratori sopra i 45 anni e quelli under 45, che misura il grado di invecchiamento della popolazione attiva, è di 71 per gli stranieri e 138 per gli italiani.

La forza lavoro è decisiva per assicurare il ricambio generazionale soprattutto nell'artigianato. Calzolai e fabbri, muratori e carpentieri, imbianchini e idraulici, fornai, giardinieri, badanti: sono mestieri dai quali l'Italia ripartì dopo la guerra, rischiavano di scomparire e ora sono portati avanti dagli stranieri. Gli stessi che dieci anni fa erano dipendenti, adesso sono titolari di imprese piccole, piccolissime o individuali. A Roma sono circa 60mila, il 12% del totale. Quattro su dieci sono bengalesi dediti al commercio al dettaglio, due su dieci sono romeni carpentieri e muratori, il resto sono imprese di egiziani o marocchini nel settore alimentare, cinesi nel commercio di abbigliamento o bar e sudamericani dediti al trasporto al dettaglio o piccoli lavori di restauro come imbianchini. Infine la maggior parte degli srilankesi lavora come badante, portiere condominiale o autista, e gli indiani del Punjab come agricoltori specializzati.

L'interesse per i mestieri manuali dei nuovi italiani cresce: secondo la Cna, aumentano le piccole imprese di barbieri bengalesi, parrucchieri cinesi, fabbri romeni o polacchi. Il ricambio generazionale è già avviato, con un'eccezione: il settore delle riparazioni di automobili. Troppi soldi da investire: per un ponteggio e macchinari rudimentali servono 80mila euro, per una frutteria meno di 20mila. La differenza è anche di metodo: tendenzialmente l'immigrato non si rivolge alle banche ma preferisce indebitarsi nel proprio paese di origine o investire il proprio capitale, magari con altri soci. Ecco perché, spiega la Cna, queste imprese spesso non hanno neanche conti presso le banche. Il che preoccupa un pò perchè all'occorrenza è arduo controllare provenienza e destinazione del denaro.

Il fenomeno è cospicuo se consideriamo che le rimesse degli stranieri, secondo la Fondazione Leone Moressa, sono di quasi 900 milioni a Roma e 1 miliardo nel Lazio. «Le istituzioni dovrebbero fare di più per aiutare gli artigiani – spiega Indra Perera presidente di Cna World - e garantire il ricambio generazionale. Anni fa gli stranieri presero questi mestieri perché nessuno li voleva fare, ora crea- no lavoro. Il problema è che garantire apprendistato e formazione ai giovani è troppo oneroso. È il caso di mestieri come calzolai, tessitori, riparatori. Una soluzione sarebbe avere una figura in camera di commercio che rappresenti gli imprenditori stranieri». Perera ricorda il loro peso economico: nell' ultimo anno i 366mila occupati stranieri nel Lazio hanno dichiarato redditi per 4,8 miliardi, versato Irpef per 1 miliardo e generato con l'indotto un pil di 17 miliardi, il 10% della ricchezza regionale. Se dal 2009 il numero di imprenditori italiani cala del 3,5% l'anno, quello degli stranieri cresce del 40. Eppure il differenziale di reddito tra italiani e stranieri rimane alto, 23mila euro contro 13mila. «C'è tanto da fare per la redistribuzione del reddito e l'uguaglianza sociale», spiega Alberto Civica, segretario Uil Roma e Lazio. «Bisogna puntare su integrazione e formazione, anche impiegando gli immigrati in lavori socialmente utili».

©RIPRODUZIONE RISERVATA

SINDACALISTA

Alberto Civica, segretario Uil di Roma e Lazio

01 marzo 2016 sez.</column>
        </table>
        <table name="tblWebData">
            <column name="Article">&quot;Un piano di investimenti per evitare la stagnazione&quot;


ROMA.

«I dati sulla deflazione confermano che i rischi di una decelerazione dell'economia europea e mondiale vanno presi molto sul serio e valutati con grande attenzione. E che le teorie sulla &quot;stagnazione secolare&quot; rilanciate pochi giorni fa da Lawrence Summers su

Foreign Affairs

non sono affatto astratte o cervellotiche». Fabrizio Saccomanni, economista di lungo corso, a lungo direttore generale di Bankitalia, quindi predecessore di Padoan al Tesoro e oggi docente alla Luiss-Sep (School of european political economy), invita da tempo a non considerare sufficiente l'intervento della Bce e delle altre banche centrali per rilanciare l'economia.

Cosa serve, professore?

«Contro la deflazione l'unica risposta è una robusta iniezione di fiducia. E questa potrebbero darla investimenti massicci, privati ma anche pubblici. Non bastano più generici appelli, come quello partito durante il fine settimana al G20, i mercati e i cittadini non si accontentano più, come prova la reazione piuttosto negativa delle Borse alla riapertura. È tempo di misure concrete. Anche transnazionali. Un impegno serio, insomma, come chiede per esempio il Fondo monetario che invita a non limitarsi a iniziative isolate di singoli Paesi, perchè non bastano più. Che fine ha fatto il progetto cinese di creare una nuova Via della Seta da Venezia e Pechino? Oppure, per restare in Europa: ormai più di un anno fa venne annunciato il Piano Juncker da 300 e più miliardi di investimenti. Qualcosa all'inizio la Banca europea degli investimenti, incaricata di realizzarlo, ha fatto sotto il profilo delle garanzie per le piccole imprese, ma è ben poco. Dopodiché sembra esserci stato un rallentamento».

Ma si aspettava un ritorno così violento della deflazione su scala europea, con l'indice Eurostat sceso in un colpo solo da +0,3 a -0,2%?

«Quella che lei cita è la stima flash di Eurostat per un solo mese, e queste stime spesso cambiano. Comunque è un dato allarmante. Ancora di più lo sono le cifre Istat per l'Italia. Evidentemente la situazione congiunturale internazionale è ancora esposta a rischi pesanti. Il processo di ripresa non riesce a mettersi in moto. E messaggi generici, anzi vagamente rassicuranti come quello del G20 non convincono più nessuno».

I mercati hanno ritenuto il &quot;moderato ottimismo&quot; sulla Cina solo un favore diplomatico al Paese ospitante?

«Va chiarito che il G20 non è un organismo operativo. Anche quando prova a esserlo, come nella famosa riunione del 2009 quando decise di stanziare 1100 miliardi, in realtà rimane esposto a veti politici. In quell'occasione affidò all'Fmi il compito di mobilitare quei soldi, ma il necessario aumento di capitale dell'Fmi gli americani l'hanno sbloccato solo all'inizio del 2016...» Per la deflazione-stagnazione, un punto di attrito sono le difficoltà delle banche: anche qui c'è mancanza di coordinamento?

«Certo. Le banche centrali, se vogliono evitare la guerra delle valute, devono finalmente trovare un foro di coordinamento in cui stabilire le soglie di oscillazione ragionevoli e poi procedere insieme per farle rispettare. Quanto alle banche commerciali, è sotto gli occhi di tutti l'impasse dell'unione bancaria. È stata realizzata solo una, o una e mezza, delle tre gambe su cui si dovrebbe reggere: la vigilanza. Manca- no il meccanismo di sostegno comune al fondo di risoluzione, e soprattutto la garanzia europea sui depositi. Nel frattempo è arrivata la normativa del bail-in che era prevista simultaneamente alle &quot;tre gambe&quot;. La Germania non ne vuol sapere di andare avanti finché non si dà via libera al limite al possesso di titoli di Stato da parte delle banche. È giusto insistere sulla necessità di ridurre i rischi finanziari ma questo processo sarebbe rafforzato da meccanismi europei di condivisione dei rischi stessi. Il negoziato è lontano dalla conclusione e c'è il pericolo di lasciare le cose a metà per un periodo indefinito».

©RIPRODUZIONE RISERVATA

,,

Le misure dei singoli Paesi sono insufficienti e il piano Juncker si è impantanato Senza la garanzia comune sui depositi l'unione bancaria resta dimezzata

ex ministro dell'Economia

‘‘

Eugenio Occorsio Fabrizio Saccomanni01 marzo 2016 sez.</column>
        </table>
        <table name="tblWebData">
            <column name="Article">Conto corrente in 8 minuti debuttano le &quot;bank app&quot;


IL CASO/ ANCHE IN ITALIA ISTITUTI OPERATIVI SOLO SULLO SMARTPHONE

ROMA.

Esistono solo sullo smartphone e si usano a colpi di click. Eppure potrebbero rivoluzionare il campo del risparmio. Le chiamano &quot;neo banks&quot;, banche che in realtà sono solo una app. In Italia è appena sbarcata la tedesca Number26 che permette di aprire un conto corrente gratuito via videochiamata in otto minuti. E dalla Gran Bretagna, dove questo filone sta trainando gli investimenti in campo tecnologico, quest'anno potrebbero arrivarne altre.

«La crisi del sistema bancario tradizionale ha aperto la strada alla rivoluzione», spiega Tom Blomfield, fondatore di Mondo, già valutata 38 milioni di euro ancora prima del lancio ufficiale. La app è in attesa della licenza bancaria, che spera di ottenere in estate, ma oggi inaugura su Crowdcube una campagna di finanziamento per un milione di sterline, dopo averne già ottenuti cinque dal fondo londinese Passion Capital. Come funzionerà? Come dice Blomfield «sarà destinata a quelle persone che vivono la loro vita sullo smartphone». Con la app si potrà aprire il conto e ottenere la carta di credito, ricevere notifiche delle transazioni, avvisi se i soldi stanno finendo, se la bolletta della luce è più cara del solito e molto altro ancora. Nessuna spesa, nessun costo. «Noi guadagniamo con lo scoperto. A chi va in rosso offriamo piccoli prestiti», chiarisce il fondatore.

Se la licenza bancaria arriverà, la start-up ha intenzione di espandersi negli altri Paesi. «In Europa esiste il mutuo riconoscimento. Con una licenza inglese si può operare anche in Italia», conferma Alberto Urbani, professore di legislazione bancaria all'Università Ca' Foscari di Venezia. «Per ottenere l'autorizzazione servono requisiti specifici, tra i quali un capitale sociale che va dai 5 ai 10 milioni di euro».

Number26 guida l'espansione, avendo già lanciato i suoi servizi in Germania, Austria, Italia, Spagna, Irlanda, Slovacchia e Grecia, anche grazie all'investimento di Peter Thiel, fondatore di PayPal.

Tra le altre start-up che sperano di sfruttare il malcontento nei confronti delle banche tradizionali, c'è anche Atom Bank, sempre dall'Inghilterra, il primo istituto di credito virtuale ad aver ottenuto la licenza bancaria e già valutato 150 milioni di sterline. Lancerà tra qualche mese. Monese, invece, è già in funzione nel Regno Unito e promette a chiunque risieda nell'Unione Europea l'apertura di un conto bancario inglese, attraverso il quale ricevere lo stipendio, eseguire bonifici all'estero e fare acquisti, nonché una carta bancomat gratuita.

Resta da verificare la sicurezza di queste neo banks. Ma la stampa inglese fa notare che, dopo la crisi del 2008, lo stesso timore vale anche per le banche tradizionali.

©RIPRODUZIONE RISERVATA

Con la licenza inglese sono attive da noi pur non avendo il via libera di Bankitalia

Deborah Ameri01 marzo 2016 sez.</column>
        </table>
        <table name="tblWebData">
            <column name="Article">MUSICA


mercato agricolo.

Cascina Cuccagna, via Cuccagna 2/4, dalle ore 15.30 alle 20.

0283421007.

CLASSICA

- Marco Fusi violino, Anna D'Errico pianoforte, musiche di Xenakis, Scelsi, Sciarrino. Museo del Novecento, via Marconi 1, ore 17.30. Ingresso libero.

0284246945.

- Quartetto di Cremona,

esecuzione integrale dei quartetti di Mozart. Conservatorio di Musica Giuseppe Verdi, via Conservatorio 12, ore 20.30.

Ingresso 5/40 euro. 027621101.

JAZZ POP ROCK

- Half Moon Run. Arci Magnolia, circonvallazione Idroscalo 41, ore 22.30. Ingresso con tessera Arci e 15 euro. 027561046.

- Elio e le Storie Tese presentano il nuovo album &quot;Figgatta De Blanc&quot;, Mondadori Multicenter, piazza Duomo 1, ore 18. Ingresso libero. 024544110.

- Mauro Capitale Trio.

Bonaventura, via Zumbini 6, ore 21. Ingresso libero. 0236556618.

- Elisabetta Manganelli Trio.

Cantina Scoffone, via Pietro Custodi 4, ore 22. Ingresso libero. 0236532445.

TEATRO

- &quot;La nave fantasma&quot;, di Giovanni Maria Bellu, Renato Sarti e Bebo Storti, con Renato Sarti, Bebo Storti, disegni Emanuele Luzzati, musiche Carlo Boccadoro, regia Renato Sarti. Fino al 6 marzo.

(Nella foto una scena dello spettacolo &quot;La nave fantasma&quot;) - &quot;Macbeth Banquet&quot;, da William Shakespeare, progetto e traduzione Luca Radaelli, regia Paola Manfredi. Teatro Libero, via Savona 10, ore 21. Ingresso 21/15 euro. 028323126. Fino al 7 marzo.

- &quot;Baz. Il Ritorno&quot;, spettacolo scritto e diretto da Marco Baz Bazzoni e Marzio Rossi. Teatro Manzoni, via Manzoni 42, ore 20.45. Ingresso 27/18 euro.

027636901. Anche domani.

CABARET

- Dontourri. Circolone, via San Bernardino 12, Legnano, ore 21. Ingresso 3 euro con tessera Arci. 0331548766.

DANZA

- &quot;Freddie is Back. Tributo a Freddie Mercury&quot;, spettacolo di danza con Matteo Setti e i ballerini della Katherine Dance Company, coreografie di Caterina Buratti, ideazione Caterina Buratti e Matteo Setti. Teatro Out Off, via Mac Mahon 16, ore 21. Ingresso 30/25 euro. 0234532140. Anche domani.

RASSEGNE

- &quot;Carol&quot;, di Todd Haynes, con Cate Blanchett, Rooney Mara, Kyle Chandler, Jake Lacy, Sarah Paulson. Per &quot;Sound &amp; Motion Pictures&quot;, selezioni dei migliori film della stagione in lingua originale. Arcobaleno Film Center, viale Tunisia 11, ore 15.20, 17.40, 20 e 22.20 Ingresso 4,50/5 euro.

0229406054.

- Ritorni al futuro: ore 17 &quot;Orwell 1984&quot;, di Michael Radford, dal romanzo omonimo di George Orwell, con John Hurt, Richard Burton, Cyril Cusack, David Cann, Anthony Benson (1984); ore 21,15 &quot;Il dormiglione&quot;, di Woody Allen, con W. Allen, Diane Keaton, John Beck, Mary Gregory, Don Keefer (1973) i due film in versione originale con sottotitoli. Museo Interattivo del Cinema, viale Fulvio Testi 121. Ingresso 5,50/4 euro. 0287242114.

01 marzo 2016 sez.</column>
        </table>
        <table name="tblWebData">
            <column name="Article">Dai dentisti agli psicologi così le cure si fanno in strada


VIOLA GIANNOLI

Il loro primo lavoro è tra i corridoi, i posti letto, le sale operatorie e i reparti. Il secondo tra i marciapiedi, le baracche, le case occupate, i campi nomadi. Sono i medici e gli infermieri di strada. Camici bianchi in mezzo ai poveri, ai clochard, agli sfrattati, ai migranti, agli ultimi. Migliaia di persone che a Roma non possono permettersi visite e cure specialistiche e sono di fatto escluse dal sistema sanitario.

«Ogni anno visitiamo 15mila persone » racconta Lucia Ercoli, direttrice di Medicina solidale. Nel 2002 a Tor Bella Monaca, periferia travagliata a est della capitale, è spuntato il loro primo ambulatorio. Un presidio fondamentale per il VI municipio. «Seguiamo soprattutto donne e bambini: immigrati per il 65 percento, provenienti dall'Est Europa e dall'Africa, ma gli italiani sono in aumento» raccontano pediatri, ostetriche, diabetologi e cardiologi che dal lunedì al venerdì fanno i medici di frontiera. Da uno gli ambulatori sono diventati cinque: Tor Marancia, Montagnola, via della Lungara, fino all'ultimo, inaugurato ieri, a San Pietro. Al portone bussano donne al settimo mese di gravidanza, uomini con i denti cariati, bambini malnutriti. «Qui curiamo tutti, senza distinzioni. Siamo in una periferia dove il problema sociale diventa anche problema sanitario» spiega la Ercoli.

Come lei ci sono i dottori di Medu, l'associazione di Medici per i diritti umani. Non hanno nemmeno un vero e proprio ambulatorio, si arraggiano con un camper. Sulle quattro ruote hanno raggiunto angoli della città di marginalità e degrado: Termini, Ostiense, la tendopoli di Colle Oppio, la baraccopoli di Ponte Mammolo, l'edificio occupato di via Collatina, il centro per migranti Baobab di via Cupa. Quasi mille le visite solo lo scorso anno su 750 pazienti, metà dei quali richiedenti asilo o rifugiati costretti a vivere in strada.

Anche a Cinecittà il container di piazza dei Decemviri è tornato a vivere. Era nato nel 2008 dall'idea di Antonio Calabrò, cardiologo del Fatebenefratelli, che aveva deciso di dividere la sua vita tra la corsia di un grande ospedale e il suo quartiere, rimasto orfano, come i tanti che andava a prendere anche lungo il Tevere tra le baracche, dalla sua scomparsa lo scorso anno. Ora la sua eredità è stata raccolta da altri medici volontari come Armando Tomei, ex collega di Calabrò, e da alcuni studenti di medicina. Da due settimane, il mercoledì mattina, i medici sono di nuovo lì. «Facciamo visite generiche e se il paziente ha bisogno di esami specifici, il centro privato Nls li garantisce a prezzi sociali» racconta Marco Codelupi.

Così le periferie hanno provato a rispondere all'emergenza: al Tiburtino, al Tuscolano, a Centocelle. Poi ci sono l'ambulatorio della Caritas a san Paolo, quello della comunità di Sant'Egidio a Trastevere e l'odontoiatrico dei Comboniani che ogni anno visita 2mila persone. A Torre Angela, invece, si attende che venga dato seguito all'accordo tra Emergency e la Asl Roma B per creare il primo ambulatorio dell'associazione di Gino Strada a Roma: 200 metri quadri per cure di base, un servizio di pediatria e uno infermieristico gratuito.

©RIPRODUZIONE RISERVATA

L'AMBULATORIO

Il camper di Medici per i diritti umani. E sotto il container ideato dal cardiologo Calabrò in piazza dei Decemviri

01 marzo 2016 sez.</column>
        </table>
        <table name="tblWebData">
            <column name="Article">Tre parroci promossi da papa Francesco Torino si scopre &quot;fabbrica di vescovi&quot;


MARIO BERARDI

PAPA FRANCESCO apprezza il clero torinese: in tre anni di pontificato ha elevato tre sacerdoti subalpini alla dignità episcopale: un record. Come arcivescovo di Vercelli ha scelto il popolare parroco di Orbassano, monsignor Marco Arnolfo, a Cuneo-Fossano ha mandato il parroco di Poirino, monsignor Piero Delbosco, già pro-vicario della diocesi con il cardinal Poletto, per Alba ha promosso monsignor Marco Brunetti (farà l'ingresso nella Capitale delle Langhe il 13 marzo), già responsabile della pastorale della salute e parroco di Trofarello e Moncalieri.

Anzitutto una caratteristica comune: l'esperienza di base nelle parrocchie, accanto alla gente comune; un impegno sempre più gravoso per la flessione dei sacerdoti e la crescita conseguente del lavoro pastorale, ma significativo agli occhi di Francesco, che gradisce poco gli stili curiali o i &quot;ghetti&quot; accademici. La parrocchia, in tempi di crisi economica e sociale, è sempre più chiamata ad opere di supplenza verso i nuovi poveri, i disagiati, i sofferenti, con un ruolo crescente delle Caritas diffuse in tutte le aree pastorali. In altre parole un luogo privilegiato per raccogliere &quot;le periferie umane&quot;, compresi i migranti e i rom, cui la Chiesa torinese ha riservato una vasta e significativa attenzione, nonostante le polemiche della destra leghista.

Un'altra caratteristica dei prescelti è la linea pastorale del dialogo con la società, avviata dai cardinali Pellegrino e Ballestrero e mai interrotta in cinquant'anni; Francesco conosce bene questo stile ecclesiale perché, da arcivescovo di Buenos Aires, veniva spesso dai suoi parenti sotto la Mole (il papà è nato in via Santa Teresa); monsignor Arnolfo a Vercelli si distingue per il suo impegno sociale ed ecologico, sulla linea della &quot;Laudato sì&quot;, il nuovo vescovo di Cuneo-Fossano ha aperto il santuario della Consolata, di cui è stato Rettore, a fedeli e lontani, il futuro pastore di Alba ha contrassegnato vent'anni di lavoro alla pastorale della salute con una grande priorità per i più sofferenti, compresi i malati psichiatrici, gli anziani soli.

Una linea che ha il suo cardine nella misericordia, non solo nell'anno giubilare, ma nell'azione di tutti i giorni.

Aperti all'impegno sociale, i nuovi vescovi, sul piano politico, sono espressione di una linea prudente, più vicina a quella del segretario della Cei, Galantino, attento a rispettare i confini sottili di autonomia nel rapporto Stato-Chiesa; emerge il primato dell'impegno pastorale, tramonta il ruolo centrale della politica che ha caratterizzato gli anni della presidenza Ruini della Cei.

L'esperienza del clero torinese è poi caratterizzata da una forte apertura ai diaconi sposati (sono oltre un centinaio) e al laicato; non è solo una risposta alla crisi delle vocazioni, ma la consapevolezza che i nuovi tempi della società esigono la piena partecipazione di tutti i cristiani alla vita della Chiesa, secondo le indicazioni del Concilio per comunità vive, non soltanto &quot;clericali&quot;. Altrettanto emblematica l'apertura ecumenica, molto sollecitata da Francesco con la sua storica visita al Tempio Valdese di corso Vittorio Emanuele; il dialogo interreligioso ha mille canali; addirittura chiese cattoliche sono state &quot;cedute&quot; agli ortodossi per favorire la partecipazione delle migliaia di fedeli, soprattutto dell'est.

I tre nuovi vescovi provengono da una metropoli con una frequenza religiosa settimanale &quot;modesta&quot; (10-15,6) mentre le sedi assegnate hanno una partecipazione superiore al 30,6. Anche questo è un segno: Francesco chiede ai pastori di parlare a tutti, anche ai non credenti o ai cristiani &quot;tiepidi&quot;, uscendo dalle cattedrali per essere sempre tra il popolo, laico o cattolico. Un duplice impegno: uomo del &quot;sacro&quot;; protagonista nella vita sociale, con particolare attenzione ai &quot;nuovi poveri&quot;.

©RIPRODUZIONE RISERVATA

DIACONI

La crisi delle vocazioni è compensata con l'apertura ai diaconi sposati

LA VISITA

Papa Francesco sulla &quot;Papamobile&quot; con l'arcivescovo Cesare Nosiglia nel giugno scorso durante la sua prima visita pastorale a Torino per l'Ostensione della Sindone

01 marzo 2016 sez.</column>
        </table>
        <table name="tblWebData">
            <column name="Article">MAURA SESIA

MALEDETTI e illuminati: agli estremi di sacralità e devianza si collocano due rilevanti titoli dei teatri torinesi, da un lato, al Teatro Alfieri, c'è il pittore maudit &quot;Modigliani&quot;, dall'altro, al Teatro Agnelli, c'è la prima nazionale de &quot;Le buona novella&quot;.

&quot;Modigliani&quot;, prodotto da Oti e Pragma, con le musiche di Ryuichi Sakamoto, scritto e diretto da Angelo Longoni, è all'Alfieri per il cartellone &quot;Il fiore all'occhiello&quot; da oggi alle 20.45 a domenica pomeriggio. Protagonista è Marco Bocci, star televisiva di &quot;Romanzo criminale&quot;, &quot;Squadra antimafia&quot;, attore di cinema nonché romanziere con il suo primo libro &quot;A Tor Bella Monaca non piove mai&quot;. Giovane interprete soprattutto del piccolo e grande schermo, apprezzato dai coetanei, Bocci ha formazione teatrale e si cimenta qui con un personaggio ostico, estroso e violento, ispirato e malato, pittore e scultore di fama internazionale. Amedeo Modigliani rappresenta anche un periodo storico effervescente, che contagiò di creatività la Parigi di Montmartre e Montparnasse; cardini della sua storia di uomo e artista furono le donne, quattro figure molto diverse ma ugualmente importanti, incarnate rispettivamente da Giulia Carpaneto, Vera Dragone, Romina Mondello, Claudia Potenza. Kiki di Montparnasse, prostituta e modella, introdusse Modigliani nell'ambiente artistico della capitale francese e gli fece scoprire hashish, oppio e assenzio; Anna Achmatova, poetessa russa già sposata, gli regalò un intenso rapporto anche intellettuale; l'inglese Beatrice Hastings, giornalista femminista, amata e odiata, si rivelò incompatibile; Jeanne Hébutrene, giovanissima, si dedicherà all'ultimo Amedeo, dalla salute molto minata: dopo la morte di lui Jeanne, incinta del secondo figlio, si suiciderà gettandosi dal quinto piano. Oggi riposano l'uno accanto all'altra nel cimitero di Père-Lachaise.

Atmosfere confortanti stanno alla base de &quot;La buona novella&quot;, che Assemblea Teatro presenta al debutto nazionale, oggi e domani alle 21 al Teatro Agnelli e giovedì al Politeama di Saluzzo. Da tempo la compagnia capitanata da Renzo Sicco realizza messinscene meticce, dove la musica e la letteratura si intersecano e da parecchio Assemblea Teatro tratta teatralmente la materia melodica di Fabrizio De André. La fonte drammaturgica di quest'ultima fatica deriva dai Vangeli Apocrifi, da &quot;La buona novella&quot; di De André e dal racconto lungo &quot;In nome della madre&quot; di Erri De Luca, un altro riferimento frequente per la compagnia torinese. Così, unendo le fonti, si celebra la nascita del Messia, in un originale incontro tra umano e divino, dove per la prima volta è indagato a fondo anche il personaggio di Maria. In scena ci sono Cristiana Voglino, Luca Occelli, Angelo Scarafiotti, Elisa Aragno, Roberta Fornier, le musiche sono di Alberto Poggio, il video di Daniele Vergaro, la regia è di Giovanni Boni.

©RIPRODUZIONE RISERVATA

MODÌ

La piéce mette in luce i rapporti tra l'artista e il mondo femminile

MESSINSCENA

Assemblea Teatro mixa musiche di De Andrè e testo di Erri De Luca

SERIE TV

Marco Bocci, dopo aver interpretato le serie tv &quot;Romanzo criminale&quot; e &quot;Squadra antimafia&quot; in teatro è Amedeo Modigliani.

A lato: una scena di &quot;La buona novella&quot;

01 marzo 2016 sez.</column>
        </table>
        <table name="tblWebData">
            <column name="Article">&quot;Auto blu per impegni privati&quot; Termini, indagine sul sindaco


LA PROCURA di Termini Imerese ha disposto il sequestro dell'auto del sindaco, Salvatore Burrafato. Un'inchiesta dei carabinieri ipotizza che la vettura sia stata utilizzata per fini tutt'altro che istituzionali. Il primo cittadino, figlio di un brigadiere della polizia penitenziaria ucciso dalla mafia, replica: «Aspettiamo responsabilmente che la giustizia faccia ogni opportuno adempimento ». Adesso la sua posizione è al vaglio della magistratura.

PALAZZOLO A PAGINA XIII

26 febbraio 2016 sez.</column>
        </table>
        <table name="tblWebData">
            <column name="Article">La casa dei libri blu in via Sellerio 50


TANO GULLO

ERA ORA. Finalmente la parte alta di via Siracusa, da via Principe di Villafranca a via Sammartino, si chiamerà via Enzo ed Elvira Sellerio, in memoria di due geniali personaggi che hanno portato in tutta Italia e nel mondo la bandiera di Palermo. Da quella casa editrice, fondata con la complicità di Leonardo Sciascia, ubicata al numero 50 di via Siracusa, è partito un fortissimo messaggio culturale che ha fatto da contraltare ai continui segnali di morte irradiati dalle drammatiche vicende di mafia.

SEGUE A PAGINA XVII

26 febbraio 2016 sez.</column>
        </table>
        <table name="tblWebData">
            <column name="Article">Il Ferraris e l’Azteca emozioni e ingegneria

... e all’azione. E mi chiedevo, piuttosto, cos’ha di magico uno stadio come questo alla periferia di una capitale grande e violenta, bella e dura, come è Mexico City. Forse sarà il nome, tributo alla...
la Repubblica 29 febbraio 2016 pag. 01 sez. Prima</column>
        </table>
        <table name="tblWebData">
            <column name="Article">Il Ferraris e l'Azteca emozioni e ingegneria


GUARDO Marassi, chiudo gli occhi, e penso allo Stadio Azteca visitato l'altra settimana a Città del Messico. Qui piove dentro la zona mista riservata alle interviste del dopo partita. Là, prima di un incontro di squadre locali, le ruspe erano al lavoro di gran lena, con gli operai che posavano le pale solo davanti ai visitatori dello storico impianto che ha ospitato due finali di Campionati Mondiali, la semifinale di Italia-Germania 4-3, e i due gol di Maradona (uno d'astuzia – la celebre &quot;mano de Dios&quot;, l'altro invece di sublime talento – la serpentina di 5 avversari) all'Inghilterra. E poi, una volta passati i turisti, giù di nuovo a darci dentro con la pala.

C'è chi colleziona francobolli, nella vita, e chi stadi nel mondo. A tempo perso. Nelle pause dei viaggi.

Il Santiago Bernabeu.

Wembley. L'Allianz Arena.

Guardavo l'Azteca, e pensavo a Marassi. E sì che mi piace il vecchio &quot;Luigi Ferraris&quot;, con la sua struttura all'inglese, e gli spettatori così vicini al campo, ai giocatori e all'azione. E mi chiedevo, piuttosto, cos'ha di magico uno stadio come questo alla periferia di una capitale grande e violenta, bella e dura, come è Mexico City.

Forse sarà il nome, tributo alla storica civiltà degli Aztechi, mentre il nostro ha rimandi meno pomposi.

SEGUE A PAGINA III

29 febbraio 2016 sez.</column>
        </table>
        <table name="tblWebData">
            <column name="Article">Tromba d'aria e crolli paura all'Esquilino è ancora allerta meteo




VALENTINA LUPIA ROBERTA TOCE

SPARITI sul litorale 30 metri di spiaggia, dal canale dei Pescatori alla Rotonda, a causa della brusca mareggiata che ha colpito Ostia nella notte tra sabato e domenica, danneggiando anche alcune cabine. Il temporale ha colpito l'aeroporto di Fiumicino creando disagi per i passeggeri in partenza e in arrivo nello scalo romano, con ritardi nei voli fino a 45 minuti. Una tromba d'aria si è abbattuta ieri sera tra le cittadine costiere di Anzio e Nettuno. Tetti e alberi caduti anche in Ciociaria dove le fortissime raffiche di vento hanno provocato danni. Nel comune di Ripi un tetto di una casa è finito in strada e le tegole hanno sfiorato i passanti. A Cassino invece alcune piante sono crollate lungo la strada Casilina ed è stato necessario l'intervento dei vigili dle fuoco per liberare l'arteria.

Nella Capitale disagi in serata, deviate molte linee autobus per la caduta di alberi, chiusa inoltre la stazione Graniti della Metro C. In tutta la giornata di ieri sono stati più di 150 gli interventi dei vigili del fuoco nella provincia di Roma.

©RIPRODUZIONE RISERVATA

29 febbraio 2016 sez.</column>
        </table>
        <table name="tblWebData">
            <column name="Article">Sette giorni in Tibet con lo skipass andremo a sciare sul tetto del mondo


DAL NOSTRO CORRISPONDENTE

PECHINO

LA CINA VUOLE trasformare il Tibet nel paradiso dello sci mondiale. Entro cinque anni il &quot;Regno dei cieli&quot; offrirà cabinovie, piste e hotel &quot;vista Ottomila&quot;. L'obiettivo è portare nel cuore dell'Himalaya la nuova classe media cinese: 600 milioni di persone, la metà residenti nel Nord del Paese, a cui si aggiungeranno coreani, russi e giapponesi. In qualsiasi altro luogo del pianeta, l'idea di mettere gli sci ai piedi dei cinesi e di spedirli tra le cime più alte della terra sarebbe una follia. In Asia no e la ragione non va cercata solo nel mix tra business e autoritarismo che a Pechino abolisce l'impossibile.

Oggi in Cina quasi nessuno scia, ai figli unici dei nuovi milionari basta postare sul web foto in abbigliamento invernale dalle terrazze dei rifugi svizzeri. In Tibet gli sport bianchi sono ignoti. A sconvolgere ogni equilibrio è però il clima, sempre più caldo e umido anche nel versante nord della catena himalayana. Gli altipiani interni delle regioni del Tibet storico, un tempo gelidi e segnati da inverni secchi, con lo scioglimento dei ghiacciai somigliano ormai ai temperati massicci occidentali e vengono sommersi di neve. Freddo e fiocchi, fino a inverno inoltrato, sono ciò che scarseggia nel resto del mondo, dove la quota neve si alza sempre di più, dalle Alpi europee alle Montagne Rocciose degli Usa. La regione più mistica del buddismo si scopre così coperta d'oro e l'Himalaya delle spedizioni estreme irrompe nel mercato dello sci di massa.

Il Tibet vanta cinque cime oltre Ottomila, oltre settanta sopra i Settemila, non meno di mille oltre i Seimila e la quota media è di 4500 metri. Un oceano di ghiaccio e di polverosa neve naturale, fino a oggi salvato dallo scontro politico- religioso Lhasa-Pechino e riservato, nelle stagioni adatte, ad alpinisti e trekker. La fame di neve dell'industria globale del turismo, decisa a funzionare tutto l'anno, individua così nell'Himalaya la nuova frontiera di quello che già viene promosso come &quot;lo ski resort del secolo&quot;. L'accordo per sciare ai piedi di Everest, Lhotse e Makalu, o per fare il giro del sacro Kailash con sci da fondo e racchette, è stato firmato tra il municipio di Lhasa e la regione cinese dello Heilongjiang, che garantirà investimenti miliardari.

Negli Anni Duemila ogni anno sceglievano il Tibet 300mila turisti, esplosi a 15 milioni lo scorso anno. Grazie allo sci, entro il 2020 le autorità di Pechino contano di sfondare i 30 milioni. «Lhasa diventerà la nuova St. Moritz del secolo — assicura il capo delle guide tibetane Nyima Tsering — e Tingri prenderà il posto di Zermatt. Sciare tra le vette più famose del mondo e i monasteri più straordinari dell'Asia sarà un richiamo irresistibile». Sul Tibet, già ridotto a un &quot;Buddha-show made in China&quot;, incombe così l'impatto di un mega luna park himalayano in offerta anche per gli sciatori occidentali a corto di materia prima.

Cinque in due anni gli hotel a cinque stelle già inaugurati, sei i nuovi aeroporti d'alta quota: treni-missile attraverseranno il permafrost, l'asfalto raggiungerà il campo base dell'Everest e gli elicotteri trasporteranno i free-rider a Cinquemila metri. Per Pechino, che nel 1959 ha costretto il Dalai Lama a fuggire dal Tibet occupato da Mao, il progetto-neve è cruciale. Nel 2022 la capitale ospiterà le Olimpiadi invernali, pur non vedendo quasi mai un fiocco. Le gare si terranno tra i monti Yanqing, 200 chilometri a nord, sullo sfondo della Grande Muraglia. Anche qui, neve e sciatori prossimi a zero. I Giochi aprono però a industrie e sponsor il mercato immenso dell'Asia, con la sudcoreana Pyeongchang sede olimpica 2018 e la giapponese Nagano in corsa per il 2026. Centinaia di milioni di nuovi consumatori avranno bisogno di attrezzature, alloggi e impianti di risalita.

Il Tibet, da culla di pastori di yak e monaci, deve dunque trasformarsi subito in fucina di campioni e meta per sciatori di massa. Per Pechino il primo traguardo è portare un tibetano in gara nella libera olimpica 2022. Meno nazionalismo e qualche problema in più per il secondo obbiettivo: sostituire le vecchie piste di Europa e Usa con i lussuosi ski-resort dell'Himalaya. Ammesso che le repressioni cinesi consentano di tenere aperta la regione agli stranieri, oltre quota Quattromila acclimatarsi può bruciare la settimana bianca: e sciare con l'ossigeno non è un pacchetto a misura di famiglia.

©RIPRODUZIONE RISERVATA

L'OBIETTIVO

Lo scopo è portare nel cuore dell'Himalaya la nuova classe media: 600 milioni di persone

LE INFRASTRUTTURE

Treni missile attraverseranno il permafrost, l'asfalto raggiungerà il campo base dell'Everest

IL MONASTERO

Monaci buddisti in un monastero tibetano. Il Tibet fu invaso dalla Cina nel 1950 e da allora i diritti umani sono regolarmente violati. Il capo spirituale del paese, il Dalai Lama, vive in esilio. L'invasione ha messo a rischio il fragile ecosistema del paese

FOTO: ©ASSOCIATED PRESS ITALIA PHOTO

Giampaolo Visetti01 marzo 2016 sez.</column>
        </table>
        <table name="tblWebData">
            <column name="Article">Non c'è pace per Big Oil nel 2023 i motori elettrici metteranno ko il petrolio


ROMA.

Houston abbiamo un problema. Anzi ne abbiamo tre, uno più grosso dell'altro. Non nello spazio, però, ma sottoterra, dove sta il petrolio. Qui infatti la Nasa non c'entra. A lanciare l'allarme nella capitale di Big Oil, cuore del Texas, sono infatti i protagonisti dell'industria petrolifera. Secondo una grande società di consulenza come la Deloitte, entro il 2016 metà delle aziende petrolifere americane farà bancarotta. Le piccole, probabilmente. Ma anche le grandi traballano. La scorsa settimana, durante la più grande convention annuale del settore, la Ihs Ceraweeek a Houston, questi mesi sono stati definiti «un inferno». Prima l'offensiva contro i combustibili fossili lanciata alla conferenza di Parigi sul clima, poi la guerra del petrolio scatenata dai sauditi che ha fatto crollare il barile a 30 dollari. E, quando si comincia a calcolare che il prezzo possa risalire un po', già si delinea la prossima crisi: l'ascesa dell'auto elettrica.

La minaccia letale, al momento, i petrolieri sono riusciti a tenerla sullo sfondo. Secondo gli esperti, due terzi delle riserve petrolifere attuali devono restare sotto terra, se si vuole avere qualche speranza di evitare un aumento delle temperature superiore a due gradi. Per le aziende petrolifere, la cui ricchezza sono le riserve, sarebbe il crac. Per ora, però, la guerra all'effetto serra non ha ancora preso di petto il petrolio. Molto più urgente è la guerra scatenata dai sauditi contro i cowboys dello shale oil che, grazie al fracking, hanno inondato il mercato di più greggio di quanto si possa vendere. Ci sono almeno due milioni di barili al giorno di troppo, nei depositi. Così il prezzo è crollato. Nel giro di un anno o due, tuttavia, si è detto a Houston, fra fallimenti e ripresa della domanda, il mercato dovrebbe trovare un nuovo equilibrio, magari con il barile a 50-60 dollari.

Tuttavia il respiro per Big Oil sarebbe di breve durata. Altri due, tre anni e, nel 2023, il boom dell'auto elettrica creerà un altro surplus di petrolio che farà crollare i prezzi. I conti li fa un rapporto di Bloomberg New Energy Finance. Oggi, le auto elettriche sono lo 0,1 per cento del parco circolante e l'1 per cento di quelle vendute. Ma il boom è dietro l'angolo. Nel prossimo film, l'Aston Martin su cui salta sempre James Bond potrebbe essere elettrica (il modello è in preparazione). Porsche sta investendo un miliardo di dollari nell'elettrico. Non ci sono, insomma, solo Tesla, Toyota e Nissan. Gm sta per rilanciare con la Bolt, le case tedesche si preparano a sbarcare in massa: Audi, Vw, Mercedes e Bmw. I cinesi, Byd in testa, sono in corsa. Nei piani del governo tedesco ci sono un milione di auto elettriche su strada entro il 2020. In Giappone, ormai, ci sono più punti di ricarica elettrica (se si contano quelli nelle case) che distributori di benzina. Gli anni '20, insomma, potrebbero essere quelli dell'auto elettrica. Il punto chiave sono i costi. Secondo Bloomberg, già nel 2020 dovrebbero esserci sul mercato auto elettriche con prestazioni uguali e prezzo più basso delle concorrenti a benzina. Il traguardo non è lontano. Un terzo del costo di un auto elettrica è dato dalla batteria. Oggi la batteria di un auto costa 145 dollari per ogni kwh. Ma i prezzi stanno scendendo rapidamente. I 125 dollari sono in vista, secondo gli esperti.

Già l'anno scorso, comunque, le vendite di auto elettriche sono aumentate del 60 per cento rispetto al 2014. È un ritmo interessante, simile a quello con cui, un secolo fa, la Ford T ha superato la carrozza a cavalli. E non è eccezionale: più o meno, la diffusione dei pannelli solari aumenta del 50 per cento l'anno. Ma se la diffusione dell'auto elettrica continuasse al ritmo del 60 per cento in più l'anno, calcola Bloomberg, nel 2023 Houston e Riad si ritroverebbero con due milioni di barili di petrolio in più rispetto alla domanda. E scatterebbe un crollo come quello del 2014. Se si ipotizza un aumento meno sostenuto il 45 per cento - la bolla di petrolio in eccesso si determinerebbe nel 2028. In ogni caso, con i numeri del rapporto, l'era di Re Petrolio si è chiusa: nel 2040, il 35 per cento delle macchine in circolazione sarà elettrica. E le altre, ha detto a Houston il ministro americano per l'Energia, consumeranno metà della benzina di oggi.

©RIPRODUZIONE RISERVATA

Maurizio Ricci01 marzo 2016 sez.</column>
        </table>
        <table name="tblWebData">
            <column name="Article">La Banca Carige secondo Malacalza verdetto imminente


MASSIMO MINELLA

MANCA ancora qualche dettaglio, una limatura a un progetto che è nella testa di Vittorio Malacalza da mesi, forse dal giorno stesso in cui ha deciso di rilevare la maggioranza di Carige, ormai un anno fa. L'azionista di riferimento della banca dei liguri ha scelto di lavorare con i suoi figli e i suoi più stretti collaboratori alla definizione di una lista da proporre all'assemblea del 31 marzo rivoluzionaria, ma ancor più rappresentativa di un territorio che ha solo voglia di rialzare la testa. Lo schema, al di là dei nomi su cui si sta ancora lavorando, è definito a cominciare dal presidente di garanzia, una figura di alto livello istituzionale, una sorta di garante nei confronti del territorio. Ma la sfida che la famiglia vuole giocare, puntando su propri uomini di fiducia, è a tutto campo, particolarmente rischiosa in una città da tempo ripiegata su se stessa e cristallizzata su pochi e autoreferenziali centri di potere. Bisogna comunque tener fede a quanto annunciato, rinnovamento e discontinuità. Non certo per restare ancorati agli slogan, quanto per imprimere quell'accelerazione necessaria a Carige per ripartire sul serio. Per questo arriverà un amministratore delegato giovane e fortemente motivato. Nulla da eccepire, ha spiegato ai suoi più stretti collaboratori Vittorio Malacalza, sul lavoro svolto dagli attuali vertici, il presidente Cesare Castelbarco, il vice Sandro Repetto, l'ad Piero Montani. Ma è il nuovo azionista ora che chiede di gestire quasi in prima persona, cioè attraverso propri uomini di fiducia, una partita complessa e per certi versi anche affascinante. Quindi la lista ne sarà sua espressione. I Malacalza, che alla fine potrebbero addirittura decidere di giocare il colpo a sorpresa e presenziare nel consiglio con un ruolo di punta, ma non operativo (vicepresidenza) hanno deciso di stringere i tempi anche per porre un freno alla girandola di nomi che viene associata alla loro lista. Andranno al confronto con le altre che verranno depositate entro venerdì prossimo con una squadra figlia di una situazione societaria completamente rinnovata. Il consiglio di amministrazione uscente era infatti legato a un assetto societario diverso e in cui il dominus continuava impropriamente a essere con il 46% delle azioni la Fondazione Carige. Oggi l'ente è al di sotto del 2% e indicherà un proprio rappresentante all'interno della squadra dell'azionista di maggioranza che, in questo modo, controllerà circa il 20% del capitale. Non mancheranno le conferme (possibili anche nella lista di Malacalza con i consiglieri che erano entrati nei mesi scorsi), ma anche nella squadra dei &quot;pattisti&quot;.

Banca d'Italia e Bce stanno seguendo con particolare attenzione l'evoluzione dei fatti. Carige, data per spacciata non più tardi di due anni fa, si sta risanando dopo due aumenti di capitale e uno sforzo enorme sostenuto dagli azionisti, i grandi certo, ma ancor i piccoli, che sono la vera forza di questo istituto, un motore che non si è mai spento, nonostante il liquido fosse agli sgoccioli. Ora la banca è più forte dal punto di vista patrimoniale e i suoi indici, a cominciare dal Cet1 (da sempre indicato per valutare lo stato di salute) sono superiori ai parametri richiesti dalla Bce e alla media nazionale. Ma Carige è ancora convalescente, il lavoro di pulizia dei conti non è terminato e le banche concorrenti sono sempre più aggressive, anche nel territorio di riferimento della banca. E proprio da qui ripartirà la sfida della famiglia genovese chiamata a governare Carige.

©RIPRODUZIONE RISERVATA

La prossima settimana la presentazione delle liste con moltissime novità e qualche conferma

LA SEDE

di banca Carige: l'assemblea per il rinnovo del consiglio si terrà il 31 marzo

29 febbraio 2016 sez.</column>
        </table>
        <table name="tblWebData">
            <column name="Article">Pizzo e appalti, ecco la mafia dei Colli


L'ULTIMO PENTITO SVELA GLI AFFARI DELLE COSCHE. E FA I NOMI DI CHI PAGA

Estorsioni a tappeto, imposizione di assunzioni, ricatti, minacce. Arresti e processi non hanno fermato i boss del pizzo. L'ultimo pentito di mafia, l'ex reggente di Tommaso Natale Silvio Guerrera, ha riempito più di mille pagine di verbali. Nelle sue confessioni la lista dei commercianti che continuano a pagare. Ad alcune ditte, come quella che fa le pulizie allo stadio, sono state imposte anche delle assunzioni.

PALAZZOLO A PAGINAVI

16 febbraio 2016 sez.</column>
        </table>
        <table name="tblWebData">
            <column name="Article">I capiclan erano le donne 27 arresti nella Sacra Corona


Per la gran parte di loro si tratta della prima contestazione per reati di mafia. Le indagini avviate nel 2013 ed incentrate sul clan della Sacra corona unita ‘Pasimeni-Vicentino' e sulle sue articolazioni nel comune di Brindisi, hanno consentito di ricostruire le attività e gli interessi della Scu e l'attività di reclutamento. La Polizia ha provvedendo inoltre al sequestro preventivo di beni mobili ed immobili, del valore di svariate centinaia di migliaia di euro. I provvedimenti restrittivi sono stati richiesti dai pm della Dda di Lecce Alberto Santacatterina e Valeria Farina Valaori e disposti dal gip Antonia Martalò.

24 febbraio 2016 sez.</column>
        </table>
        <table name="tblWebData">
            <column name="Article">Fatello, da prof anticorruzione all'accusa di mazzette


IL CASO/ IL DIRIGENTE, 4 MESI FA, ERA STATO SCELTO DAL CAMPIDOGLIO PER SVOLGERE LE LEZIONI DI LEGALITÀ AI DIPENDENTI DEL COMUNE

MARINO BISSO LORENZO D'ALBERGO

DAI corsi anticorruzione all'accusa di essere il capo della cupola delle tangenti all'ex IX dipartimento nel giro di neanche quattro mesi.

Sì, perché Antonello Fatello pare essere uno e trino. La sera, infilate le chiavi nella toppa di casa, diventa il padrone dell'appartamento a cinque stelle appena ristrutturato dall'architetto di fiducia. Oggi è il funzionario indagato assieme al big del mattone Domenico Bonifaci. Accusato di corruzione quando, fino a pochi mesi fa, si presentava ai colleghi seduto in cattedra accanto agli ufficiali della guardia di finanza nei seminari per la trasparenza. Tre facce dello stesso dirigente.

Il curriculum dell'ex vertice del dipartimento Programmazione e attuazione urbanistica riserva infatti un colpo di scena al giorno. Mentre la procura cerca di districarsi nel castello di carte collezionate nel corso dei sequestri di giovedì mattina, dal passato del dirigente emerge una serie di partecipazioni a seminari e tavole rotonde che alla luce delle ultime notizie appare quantomeno inopportuna. Le testimonianze degli incontri sono ancora tutte in rete. Basta connettersi al sito del dipartimento per pizzicare Fatello accanto agli esponenti delle fiamme gialle chiamati a mettere in guardia i dipendenti comunali da mazzette e tangenti. È dello scorso ottobre il ciclo di lezioni su &quot;Procedimento amministrativo, danno erariale e reati contro la pubblica amministrazione&quot;. Il dirigente, in quella che oggi appare a tutti gli effetti come una foto-beffa, siede accanto a un finanziere del nucleo tributario.

Un déjà vu dagli effetti funesti. In passato nella &quot;trappola&quot; dell'anticorruzione sono finiti altri due funzionari del Comune. Il primo è Walter Politano, nominato responsabile Anticorruzione del Campidoglio sotto Marino e poi finito in Mafia Capitale. In Ama, invece, il suo omologo era Giovanni Fiscon. Anche lui si è perso nelle nebbie del &quot;mondo di mezzo&quot;.

Ora c'è Fatello. Spostandosi in piazza Manfredo Fanti, in pieno quartiere Esquilino, il suo nome riappare su una locandina. Siamo a novembre, nella platea della Casa dell'Architettura, e l'ingegnere del Comune ha 45 minuti per discettare di &quot;aggiornamento normativo e semplificazione&quot;. A coordinare la discussione che vede impegnato anche l'ex assessore Giovanni Caudo (anche lui accusato di concorso in corruzione) è l'architetto Giorgio Tamburini.

Il nastro si riavvolge e il cerchio torna ancora una volta a chiudersi: quest'ultimo è il professionista-amico che tra il 2003 e il 2006 si è occupato della ristrutturazione della palazzina in via Arno in cui da dieci anni abita Fatello. In quel lasso di tempo lo stabile è stato interessato da una &quot;variazione di classamento&quot;, passando da ufficio a residenziale. E in quegli anni, sebbene ancora non nominato dirigente, Fatello era già una delle figure di vertice dell'unità tecnica &quot;permessi di costruire&quot;. È l'ufficio che gestisce e autorizza i cambi d'uso degli immobili.

©RIPRODUZIONE RISERVATA

Il responsabile dell'ex Dipartimento IX ritratto sul sito del comune accanto a un finanziere Gli incontri formativi agli architetti con il tecnico di fiducia e l'assessore Caudo

22 febbraio 2016 sez.</column>
        </table>
        <table name="tblWebData">
            <column name="Article">Affittopoli sfratti in Centro da domani il via per 22 irregolari


FEDERICA ANGELI

SFRATTO ESECUTIVO da domani per 22 affittuari con contratti irregolari in case comunali del centro storico. Ad annunciare il via all'operazione del recupero degli immobili di proprietà del Campidoglio per i quali sono emerse irregolarita è stato il Comune.Che ha terminato la ricostruzione dei 22 fascicoli di occupazioni irregolari. Uno slalom tra usucapioni, mancato pagamento della pigione e occupazioni abusive di negozi, appartamenti e ristoranti a cominciare da via Giolitti, per allargarsi poi a raggera in tutto il centro.

Ieri, procedendo nell'analisi incrociata dei dati sul Patrimonio Immobiliare disposta dal Commissario Straordinario di Roma Capitale, Francesco Paolo Tronca, la Segreteria Tecnica ha terminato la ricostruzione del contenzioso relativo appunto ai 22 casi nel cuore di Roma. Il carteggio la scorsa settimana è stato ritrovato all'interno di 9 scatoloni depositati dal precedente gestore in un locale del Dipartimento Patrimonio. Tali fascicoli, che rappresentano solo una limitata parte delle 1200 posizioni complessive rinvenute, erano risultati gravemente incompleti. La Segreteria Tecnica ha proceduto, dunque, ad acquisire per le vie brevi le integrazioni mancanti, fra cui, principalmente, i titoli esecutivi che ha direttamente ritrovato presso il Tribunale di Roma. I prefetti di palazzo Senatorio hanno già trovato sentenze esecutive, anche già decise in appello, con morosità per decine di migliaia di euro. Un danno alle casse dello Stato senza precedenti.

«In relazione a tali posizioni, su immediata disposizione del Commissario Straordinario fanno sapere dal Campidoglio - l'Avvocatura capitolina provvederà, nel modo più celere, ad avviare le procedure esecutive, selezionando le pratiche secondo un ordine di priorità (usucapioni, occupazioni abusive, morosità, altro) ed attivando ogni iniziativa atta a recuperare la disponibilità degli immobili ». Non solo però il recupero di negozi e appartamenti, la politica del Campidoglio è anche quella di recuperare le somme dovute a vario titolo all'amministrazione di Roma Capitale. La Segreteria Tecnica del Commissario Straordinario sta continuando nell'esame di tutte le restanti posizioni, procedendo nell'opera di aggregazione dei dati relativi al contenzioso, che andranno a costituire un archivio specifico che renderà, una volta per tutte, agevole il monitoraggio dei singoli procedimenti e la ricostruzione completa delle singole posizioni. La segreteria ha anche dato mandato all'Avvocatura di recuperare gli incartamenti per il contenzioso tra i privati e la Romeo, la società che fino allo scorso anno ha gestito immobili del comune.

©RIPRODUZIONE RISERVATA

La settimana scorsa erano stati ritrovati 9 scatoloni di fascicoli abbandonati dalla Romeo Spa

COMMISSARIO

Francesco Paolo Tronca, commissario al Campidoglio

28 febbraio 2016 sez.</column>
        </table>
        <table name="tblWebData">
            <column name="Article">Domeniche a piedi ma lo smog non cala &quot;A febbraio in tilt 11 centraline su 13&quot;




FLAMINIA SAVELLI

«È necessario calendarizzare subito la prossima domenica ecologica. Continuano a salire i giorni di superamento » attacca Sacchi. Proseguono dunque i controlli sui livelli di inquinamento dell'aria nella capitale. E dopo Cinecittà e Tuburtina, maglia nera anche nel quadrante tra Bufalotta e Tenuta del Cavaliere (zona Setteville) dove il 24 febbraio, gli indicatori sono saliti fino a 61 ug/m3 per poi scendere a 55 e rientrare da giovedì nella norma. Ancora nella zona di Roma Est, tra Setteville e Settecamini, il 1° gennaio era stato rilevato uno dei valori di smog più alti con un superamento di 71 ug/m3. Per tutte le altre centraline invece, da Corso Francia e piazza Fermi fino a via Magna Grecia e via Arenula, il valore di inquinamento nell'ultimo mese è stato di 55 ug/m3 per un massimo di due giorni. Nessun rilevamento invece a Villa Ada, il parco che lo scorso anno per 27 giornate non era risultato a norma. Un risultato che aveva allarmato e non poco gli ambientalisti. Nessun superamento dei valori neanche nella centralina di Largo Preneste che negli ultimi due mesi non ha mai superato i 50 ug/m3: «I dati sono in linea con quelli del 2015» prosegue il presidente di Legambiente «un anno comunque in cui i livelli di smog sono stati alti. C'è bisogno di andare avanti nel rispetto del piano regionale di risanamento della qualità dell'aria. Il blocco del traffico è l'unico provvedimento efficace per abbassare i livelli di inquinamento».

Intanto, per tutta la domenica i vigili hanno sorvegliato la fascia verde per il rispetto dell'ordinanza anti smog e monitorato i passaggi: su 1484 controlli sono stati multati 303 trasgressori che circolavano nonostante il divieto. Il Codacons questa mattina presenterà un esposto in procura contro il commissario Tronca proprio in merito al blocco della circolazione: «Chiederemo ai magistrati di valutare l'ipotesi di abuso d'ufficio» ha scritto in una nota ufficiale il presidente Carlo Rienzi «per le modalità con cui si applica il blocco che esclude le auto di nuova generazione Euro6. In questo modo sembrano favorire l'industria automobilistica. Blocchi e divieti devono valere per tutte le autovetture in modo da non gravare solo su quei cittadini che non possono permettersi l'acquisto di auto di ultima generazione».

©RIPRODUZIONE RISERVATA

I CONTROLLI

Vigili urbani ieri, giornata di stop alle auto, durante i controlli delle auto in piazza Venezia. Le auto multate sono state 303

29 febbraio 2016 sez.</column>
        </table>
        <table name="tblWebData">
            <column name="Article">Domeniche a piedi ma lo smog non cala “A febbraio in tilt 11 centraline su 13”

FLAMINIA SAVELLI «È necessario calendarizzare subito la prossima domenica ecologica. Continuano a salire i giorni di superamento » attacca Sacchi. Proseguono dunque i controlli sui livelli di inquinamento dell’aria nella capitale. E dopo Cinecittà e Tuburtina, maglia nera anche nel qua...
la Repubblica 29 febbraio 2016 pag. 02 sez. CRONACA</column>
        </table>
        <table name="tblWebData">
            <column name="Article">Le emozioni al &quot;Ferraris&quot;, l'ingegno all' &quot;Azteca&quot;


INTERMITTENZE/ DOPO AVER VISITATO LO STADIO DI CITTÀ DEL MESSICO, IL CUORE PORTA ALLO STADIO DI CASA, MA IL PROGRESSO È ALTROVE

MARCO ANSALDO

DI sicuro, la storia diversa: Olimpiadi, Mondiali, Coppe di Confederazione, megaconcerti di star internazionali, messe papali; mentre dall'altra buoni, talvolta ottimi spettacoli sportivi che, nel corso dei decenni, non ci hanno certo annoiato, tutt'altro, ma sono comunque imparagonabili con quelli passati sotto un progetto architettonico sul serio galattico (100 mila gli spettatori a sedere su tre anelli concentrici). La magia, dunque. La cerco, e là non la trovo. Mi sforzo. Vado dietro la porta di sinistra rispetto alla tribuna centrale. Quella, per intenderci, dove Gianni Rivera depositò il quarto gol alle spalle di un Maier imbufalito con i suoi, prima che il Golden boy esultasse tra le braccia di Gigi Riva. È la stessa porta, fra l'altro, dove Diego Armando scaricò le sue due chicche stellari dietro al portiere Shilton (mica uno scarso, oltretutto). Chiudo ancora gli occhi, e immagino quelle tre scene, una dietro all'altra, a lungo. Li riapro. Niente, sento il rumore delle trivelle. La magia è tutta nella testa. Come in ognuno di noi tifosi, del resto. E allora torno al vecchio &quot;Ferraris&quot;, penso alla storia di chi gli ha dato il nome, prima calciatore e poi ufficiale volontario caduto nella Grande guerra, e rivedo le gradinate com'erano ben prima della ristrutturazione per i Mondiali del '90. Mi ci portava sempre mio padre, con enorme passione sportiva. Risento lo speaker pronunciare nomi di prodotti pubblicitari che oggi sembrano quelli di Carosello. E immagino i tifosi assiepati nelle case all'ultimo piano dalla parte dei distinti, beati a godersi la partita da amici e vicini dopo una probabile scorpacciata nel pranzo domenicale. E ripercorro, come in un film, partite indimenticabili: la Nazionale italiana a Genova, derby epici della Lanterna. Che cosa ci manca allora, mi chiedo? Nulla. Nella memoria selezionata tutto è perfetto. Pulito. Storico. E così, nella testa da tifoso, la piccola storia del &quot;Luigi Ferraris&quot; non ha niente da invidiare al colossale &quot;Estadio Azteca&quot;. Però, il presente è fatto di una struttura diroccata che langue sulla sponda di un fiumiciattolo che sa essere anche traditore. Di una tribuna che, se piove, i cento euro tirati fuori dalla tasca non risparmiano dall'inclemenza di un acquazzone che ti lascia fradicio. E di una sala stampa ammuffita e impresentabile per uno stadio della massima Serie italiana. Confesso, dunque, di avere visto lo scorso anno con simpatia la proposta del presidente Ferrero di portare l'impianto della Sampdoria alla Foce, piazzandolo fra il mare e la città, e dotandolo di un indotto ampio fatto di negozi e locali, così come avviene ormai ovunque all'estero, nel futuro di queste megastrutture di proprietà della loro società sportiva. Con il Genoa, ugualmente, a curare in modo esclusivo Marassi e la zona circostante. Ma non se ne farà nulla, per ora.

E però, la differenza con lo Stadio dell'Azteca è soverchiante. Né vale il fatto che il Messico è uno dei Paesi mondiali emergenti, e che la Ciudad una capitale con 20 milioni di abitanti. Anche i teatri di provincia possono avere il loro bel cartellone, un programma di qualità, poltrone comode e attori di calibro eccellente. Quello che manca qui, piuttosto, pare una guida sicura, la capacità di scegliere, la volontà di marcare una differenza. Da soli, i teloni antipioggia non bastano. Ci vuole una leadership nel settore specifico (oltre che politico). E quella sembra proprio difettare. Non ci si fa rispettare sul campo, a livello nazionale, per evidente e colpevole scarsità di autorevolezza dei dirigenti, figuriamoci sul piano istituzionale.

©RIPRODUZIONE RISERVATA

Ci vogliono fatica e voglia di osare per rilanciare il nostro caro impianto che ormai è pieno di magagne

PASSIONE INFINITA

Lo stadio Luigi Ferraris cui i genovesi sono molto legati A destra lo stadio Azteca di Città del Messico, teatro del mitico Italia-Germania 4-3, semifinale Mondiale nel 1970

29 febbraio 2016 sez.</column>
        </table>
        <table name="tblWebData">
            <column name="Article">Mafia negli appalti Tecnis Sequestro da un miliardo &quot;Grandi opere col pizzo&quot;


Imprenditori «intimiditi e assoggettati», che hanno finito per «agevolare» esponenti mafiosi. Così la sezione Misure di prevenzione del tribunale di Catania definisce gli imprenditori Francesco Domenico Costanzo e Concetto Bosco Lo Giudice, i patron del colosso delle costruzioni Tecnis, che sta realizzando l'anello ferroviario di Palermo e la metropolitana di Catania. I carabinieri del Ros hanno notificato un provvedimento che sequestra il 100 per cento delle quote della società, hanno un valore di 250 mila euro. Il patrimonio della Tecnis vale molto di più, un miliardo e 250 mila. La procura di Catania ha ottenuto dal tribunale la nomina di un amministratore giudiziario, che resterà in carica per sei mesi, prorogabili, se le infiltrazioni mafiose non dovessero essere arginate. I sigilli sono scattati anche per altre due società del gruppo, la &quot;Artemis spa&quot; e la &quot;Cogip holding&quot;. A ottobre, il prefetto di Catania aveva già emesso un'interdittiva antimafia per il gruppo, dopo l'arresto dei due manager per tangenti, nell'ambito dell'indagine Anas condotta dai pm di Roma. Ora, le indagini dicono che i lavori per la metropolitana di Palermo erano finiti all'attenzione di Cosa nostra fin dal 2006. Così ha spiegato il pentito Gaspare Pulizzi: «Salvatore Lo Piccolo aveva chiesto l'intervento di Angelo Santapaola per contattare l'impresa catanese che si era aggiudicata un lotto di lavori». Era l'appalto per il tratto Politeama-Giachery, importo 75 milioni di euro. «Furono i catanesi a mettere a posto la ditta», spiega l'ex fedelissimo dei Lo Piccolo. I boss di Tommaso Natale, che avevano ottimi rapporti con i catanesi, fecero da tramite per «mettere a posto» anche un altro appalto in provincia di Palermo, a Corleone.

«Si trattava dei lavori per la statale 118 — ha spiegato Pulizzi — era stato il boss Rosario Lo Bue a sollecitare la sistemazione della faccenda». I grandi appalti della Tecnis non sono mai passati inosservati. Anche il superlatitante Matteo Messina Denaro chiedeva notizia di alcuni lavori: «Per il discorso di Punta Raisi io ancora non so perché ancora non le ha dato risposta», scriveva a Lo Piccolo in un pizzino trovato addosso al capomafia, nel 2007. In un altro biglietto, Lo Piccolo aveva la lista delle opere in corso all'aeroporto, due riguardavano la Cogip (per una pavimentazione e una stradella, totale 2 milioni e 600 mila). Da Palermo a Catania, passando per Messina. Ci sono altre tre pentiti che accusano i vertici della Tecnis di aver pagato il pizzo dagli anni Novanta fino al 2011. «L'impresa era messa a posto con il gruppo di Picanello, diretto da Rosario Tripodo», ha spiegato il collaboratore Alfio Castro. «Tripodo era già amico del padre di Costanzo, Giuseppe», ha aggiunto il pentito Santo La Causa, ex esponente di Picanello. I pm accusano Costanzo e Bosco Lo Giudice di non aver mai evaso la tassa mafiosa. Come segno di rispetto, e soprattutto come pagamento per i servizi ottenuti, per la protezione dei cantieri, per la gestione dei subappalti. «Per i lavori di consolidamento della galleria Scianina fu chiesto il 2 per cento sui lavori», ha spiegato il collaboratore Carmelo Bisognano, ex capomafia di Barcellona. Le parole dei pentiti hanno trovato un riscontro nelle parole di un piccolo geometra, l'uomo più fidato del vecchio Costanzo. «Era il 1990 — ha spiegato — quando mi fu ordinato di portare un milione delle vecchie lire a Carlo Campanella, a Picanello». Era la prima rata del pizzo.

s.p.

©RIPRODUZIONE RISERVATA

24 febbraio 2016 sez.</column>
        </table>
        <table name="tblWebData">
            <column name="Article">Mafia Capitale &quot;Buzzi finanziò l'elezione di Ozzimo&quot;


FEDERICA ANGELI

DANIELE OZZIMO non ha mai preso soldi da Buzzi. Non ha agito dunque per un vantaggio personale. Ma, secondo il gip Alessandra Boffi, il magistrato che lo scorso 7 gennaio ha condannato l'ex assessore alla Casa a 2 anni e due mesi con rito abbreviato, «si è comunque adoperato» per Buzzi and co. Motiva così la sua condanna il gip Boffi: «egli (Ozzimo, ndr) si è impegnato, previo accordo, per contibuire effettivamente alla realizzazione del piano ideato da Buzzi al quale erano a cuore le proroghe e i rinnovi delle convenzioni». Pertanto «la condotta di Ozzimo ha violato i generali doveri del pubblico amministratore, quello dei poteri nel rispetto della imparzialità e del buon andamento dell'ufficio di cui è investito». In cosa si sia sostanziata la corruzione di Daniele Ozzimo il gip nelle sue motivazioni, lo spiega per punti.

Partendo da un presupposto in un verdetto che è già sentenza e che riguarda la mente di questo gioco sporco chiamato Mafia Capitale. «Il personaggio centrale della intera indagine, indicato come principale corruttore dei consiglieri comunali, assessori e presidenti di municipi della capitale è Salvatore Buzzi », «insaziabile faccendiere, affarista, mediatore, quotidianamente impegnato a conseguire risulati convenienti per le sue società e per terzi a cui è legato ». Il «frenetico e mirato impegno » del ras delle coop e la sua «famelica e inquietante», scrive il gip, volontà «de magnasse Roma», ha trascinato nella sue rete chiunque venisse in contatto con lui. Chi dietro compensi e tangenti e chi, come Ozzimo senza mai ricevere in cambio neanche un centesimo.

Tuttavia quell'insaziabile faccendiere dall'ex assessore alla Casa, finito come pedone su una viscida scacchiera, è riuscito ad ottenere tanto. Una mozione, nel gennaio del 2013, che impegnava il comune a prorogare i servizi di manutenzione del verde per 2 milioni e 400mila euro. In seguito «si registra l'impegno di Ozzimo», il 9 e il 10 aprile per l'approvazione dei debiti fuori bilancio che interessavano le cooperative di Buzzi sul fronte dei minori non accompagnati. Poi inizia il periodo preelettorale (maggio 2013) e Buzzi contribuisce alla campagna elettorale di Ozzimo con 20mila euro, erogato in due tanches. Pagamenti in chiaro, non tangenti, sottolinea il giudice per le indagini preliminari. Ma che, secondo quanto ritiene, avrebbero poi messo Ozzimo nelle condizioni di poter dire di no. Il giudice sembra persuaso dalla bontà di Ozzimo nell'aiutare Buzzi, senza la consapevolezza che il presidente della cooperativa 29 giugno fosse un «famelico faccediere». Tuttavia l'ex assessore della ginta Marino, nel suo nuovo incarico, continuna a perorare gli interessi della holding di Buzzi e Carminati.

Nelle motivazioni della sentenza viene spiegata anche la condanna a 2 anni e due mesi di Paolo Solvi, faccendiere del X Municipio, di Massimo Caprari, e i fratelli Gerardi e Tommaso Addeo. Le richieste e l'impianto costruito dai pm Tescaroli, Ielo e Cascini hanno retto fino al primo grado di giudizio.

©RIPRODUZIONE RISERVATA

Il giudice: ha ricevuto 20mila euro per lo svolgimento della campagna elettorale

06 febbraio 2016 sez.</column>
        </table>
        <table name="tblWebData">
            <column name="Article">Autorità, governo manager e veti locali tanti ostacoli su Mps e sulle altre banche


Pare ci siano molte manifestazioni di interesse per l'acquisto delle 4 Good Banks (4GB) emerse dai recenti dissesti. Il Fondo di Risoluzione le valuta 1,8 miliardi, pari al patrimonio conferito. Con questa cifra si comprano 28 miliardi di raccolta, 26 di crediti (1,5 di sofferenze garantite dalla bad bank), e 4 di liquidità. Tutta Mps, però, vale appena 1,5 miliardi in Borsa, e con un'Opa da 1 miliardo, per esempio, si potrebbe acquisirne il controllo. Ma Mps ha 3,6 volte i crediti in bonis di 4GB (4,1 volte a sofferenze svalutate); 4,2 volte la raccolta; e 6,7 la liquidità. Oltre a 100 miliardi di risparmi in gestione. In conti non tornano.

Quindi, o (1) nessuno offrirà mai 1,8 miliardi per le 4GB; o (2) dobbiamo aspettarci un'Opa su Mps. Penso che: la (1) sia vera, e il conto per il Fondo di Risoluzione sarà salato; e la (2) sia falsa, dimostrando che c'è qualcosa di sbagliato nella governance del nostro sistema bancario. Un'Opa su Mps sarebbe una soluzione efficiente di mercato. La banca ha un capitale azionario (Core Tier 1, senza subordinati e ibridi) di 8,5 miliardi, pari al 12% delle attività pesate per il rischio: più di quanto richiesto dalla Bce. Il problema, dunque, non è la solvibilità. Né la liquidità o la struttura finanziaria. Con una liquidità dichiarata di 24 miliardi, un'ipotetica erosione degli 88 miliardi di depositi e pronto/termine coi clienti non sono un rischio. E la struttura finanziaria è bilanciata: a fronte di 35 miliardi di titoli negoziabili, ce ne sono 16 di debiti finanziari (negoziabili) e 9 di esposizione netta sull'interbancario. Il problema sono i crediti deteriorati. Ma diverse le soluzioni possibili. Per esempio, conferirli tutti in un veicolo proprio che avvia un programma di cartolarizzazioni usando la nuova garanzia di stato. Le sofferenze sono già svalutate a 36 centesimi, e gli altri crediti deteriorati a 65 centesimi, entrambi in linea coi valori di recupero stimati da studi recenti. Circa la metà sono mutui, e la nuova legge riduce i tempi di recupero delle garanzie. Si potrebbe così conferirne il 70% nel veicolo ai prezzi di bilancio, e pagare la garanzia allo Stato (per tre anni, ipotizzo 600 punti up front); e il rimanente 30%, la tranche rischiosa, svalutandola drasticamente: sofferenze a 18 centesimi (come le 4GB) e il resto a 50 centesimi. La perdita contabile complessiva sarebbe di 2,4 miliardi. Mps non potrebbe però deconsolidare i crediti del veicolo, riducendo in questo modo l'attivo rischioso. La perdita imporrebbe quindi di ricostituire i coefficienti patrimoniali. L'ipotetico scalatore, per esempio, potrebbe lanciare un'offerta per convertire in azioni i 2,8 miliardi di subordinati, offrendo un premio rispetto al loro prezzo attuale di mercato (tra 50 e 60 centesimi): si riporterebbe il Core Tier 1 tra il 12% e il 14%. Si potrebbe anche ridurre la posizione in titoli, e tagliare i costi.

Mps sarebbe una banca solida, ripulita definitivamente, redditizia, quotata e con una quota rilevante di mercato: almeno la metà del capitale tangibile lo dovrebbe valere (quanto Bpm; molto meno di Intesa). E l'ipotetico speculatore triplicherebbe il miliardo investito. E' solo un esercizio numerico. Ma perché non si fa avanti nessuno?

Non gli stranieri, soprattutto i fondi e i non europei: non capiscono come si fa a trattare contemporaneamente con tre autorità (Bce, Bankitalia, Consob), che spesso dissentono tra di loro; o perché si debba farlo col Governo, anche se Mps è privata e quotata; o con i sindacati, le associazioni dei consumatori e il &quot;territorio&quot;, che non sono azionisti. Un pericoloso pantano.

Certamente non le popolari del risiko. Basta vedere la trattativa per la fusione tra Bpm e B.Popolare. Invece di trasformarsi in Spa, per poi lanciare le fusioni sul mercato, prima negoziano e poi eventualmente si convertono, per non ledere posizioni di potere e diritti di veto garantiti dal voto capitario. La trattativa verte poi sulla riduzione dei consiglieri dagli attuali 47 a 19 (e la Bce ne vorrebbe 15); sull' autonomia per Bpm Spa, antitesi della fusione; e la garanzia che non ci sarà un aumento di capitale, che metterebbe a rischio il potere di chi comanda senza capitali. Per loro OPA significa Offerta Previo Accordo. Gli altri: Unicredit deve fare ancora i compiti a casa propria, Intesa ha già la pancia piena di commissioni, e Cassa DDPP fa la vestale dell'italica tradizione delle operazioni di sistema. Magari arrivasse una svolta da uno dei famosi tweet di Renzi: #OpaMps mostly welcome.

©RIPRODUZIONE RISERVATA

Sui 4 istituti salvati il conto del Fondo di risoluzione sarà salato Bpm e Banco Popolare più che una fusione è una trattativa sui posti di potere

28 febbraio 2016 sez.</column>
        </table>
        <table name="tblWebData">
            <column name="Article">Ingiurie, minacce furti in appartamento Ecco le denunce dei siciliani


SALVO PALAZZOLO

Palermo capitale del contrabbando. Catania, delle rapine in banca. Caltanissetta delle ingiurie. L'Istat racconta la Sicilia dei criminali e dei furbetti attraverso le denunce registrate dal ministero dell'Interno. E le sorprese sono dietro l'angolo. Ad esempio, lasciare l'auto in doppia fila nel centro di Palermo può essere fatale. Nella capitale di Cosa nostra, il reato più commesso è il furto di autovetture. E soprattutto il furto delle auto in sosta. Che sono più gettonate degli scooter. Evidentemente perché è facile portarle via. La ragione è presto detta. I palermitani in doppia fila lasciano la chiave inserita nel cruscotto, questo dicono le ultime segnalazioni raccolte da polizia e carabinieri. Così, appena il conducente scende dall'auto, al ladro non resta che girare la chiave e partire.

LA TERRA DEI FURTI

Ma non ci sono serrature che tengano. Nell'isola il reato più diffuso è il furto in abitazione. Nonostante il boom di vendite di serrature all'ultimo codice di sicurezza. O quasi. I furti sono ormai una vera emergenza nazionale. In Sicilia sono cresciuti dell'8 per cento. Un dato allarmante nella classifica Istat. Seguono i danneggiamenti, sono i cosiddetti &quot;reati spia&quot;, che raccontano la Sicilia delle intimidazioni e la recrudescenza del racket delle estorsioni. Perché i boss di Cosa nostra si comportano sempre allo stesso modo: prima sistemano l'attak nelle serrature delle saracinesche o realizzano qualche piccolo incendio. È il segnale inconfondibile che la vittima deve cercare un «amico ». Sicilia a tinte fosche.

LE MINACCE AD AGRIGENTO

Al terzo posto della classifica siciliana delle denunce ci sono le minacce. Agrigento ha addirittura un primato nazionale. La nostra è un'isola di liti senza fine. Dal condominio all'ufficio, dal giardinetto al mercato. Liti che sfociano spesso in una denuncia reciproca fra i contendenti. E a scorrere le statistiche si scopre che a Caltanissetta si litiga parecchio: la città ha il quarto posto italiano per i reati di ingiuria (dopo Biella, Novara e Isernia). Altra faccia della Sicilia che litiga. Non va meglio a Ragusa, che continua a registrare un boom di lesioni dolose. Appunto, litigi su litigi.

PRIMATI NAZIONALI

Sono diversi i record negativi delle città siciliane. Catania ne detiene addirittura due: per le rapine in banca e per i reati connessi alla pornografia minorile. Secondo posto nazionale, invece, per le denunce riguardanti lo sfruttamento e il favoreggiamento della prostituzione. Dopo Trieste.

Caltanissetta conquista invece il primato delle denunce di omicidio colposo, che spaziano dagli incidenti stradali ai casi di malasanità. E un quarto posto per le ingiurie. Le sorprese, insomma, sono davvero tante. I numeri raccolti dal Viminale descrivono una Sicilia che spesso non corrisponde alla rappresentazione che emerge da giornali e televisione. Perché, ad esempio, il boom delle estorsioni registrato a Siracusa difficilmente trova spazio nei media nazionali.

Anche un altro record risulta inedito. L'Istat segnala un'emergenza a Enna, che ha il primato nazionale della città dove sono stati denunciati maggiori episodi di violenza sessuale nei confronti di minorenni. Primati imbarazzanti.

Palermo, questa volta, ne ha solo uno di record, quello dei reati legati al contrabbando di prodotti vari. L'ultimo sequestro è di qualche giorno fa: in due grossi borsoni che avevano viaggiato nel pullman di linea Napoli-Palermo la squadra mobile ha trovato 150 chili di sigarette.

I NUOVI REATI

La Sicilia dei furbetti avanza anche nelle statistiche. Sono in crescita le frodi informatiche tra Palermo, Catania e Messina. E i riciclatori di soldi sporchi cominciano ad essere meno invisibili rispetto al passato. Non è facile individuarli. Dietro ai numeri dell'Istat c'è comunque anche la battaglia quotidiana delle forze dell'ordine, che cercano di far emergere quanti più reati possibili. Ed ecco quello che i numeri dell'Istat non dicono: le denunce dei cittadini sono ancora poche. Per esempio sul fronte delle estorsioni o della lotta all'usura: i numeri delle statistiche siciliane del crimine parlano addirittura di sole 26 denunce di &quot;cravattari&quot; nel 2014. Nessuna a Caltanissetta. Un quadro assolutamente inverosimile rispetto all'emergenza di recente ribadita dalle associazioni.

©RIPRODUZIONE RISERVATA

A Catania record delle rapine in banca Truffe informatiche ad Agrigento

28 febbraio 2016 sez.</column>
        </table>
        <table name="tblWebData">
            <column name="Article">Ingiurie, minacce furti in appartamento Ecco le denunce dei siciliani


SALVO PALAZZOLO

Palermo capitale del contrabbando. Catania, delle rapine in banca. Caltanissetta delle ingiurie. L'Istat racconta la Sicilia dei criminali e dei furbetti attraverso le denunce registrate dal ministero dell'Interno. E le sorprese sono dietro l'angolo. Ad esempio, lasciare l'auto in doppia fila nel centro di Palermo può essere fatale. Nella capitale di Cosa nostra, il reato più commesso è il furto di autovetture. E soprattutto il furto delle auto in sosta. Che sono più gettonate degli scooter. Evidentemente perché è facile portarle via. La ragione è presto detta. I palermitani in doppia fila lasciano la chiave inserita nel cruscotto, questo dicono le ultime segnalazioni raccolte da polizia e carabinieri. Così, appena il conducente scende dall'auto, al ladro non resta che girare la chiave e partire.

LA TERRA DEI FURTI

Ma non ci sono serrature che tengano. Nell'isola il reato più diffuso è il furto in abitazione. Nonostante il boom di vendite di serrature all'ultimo codice di sicurezza. O quasi. I furti sono ormai una vera emergenza nazionale. In Sicilia sono cresciuti dell'8 per cento. Un dato allarmante nella classifica Istat. Seguono i danneggiamenti, sono i cosiddetti &quot;reati spia&quot;, che raccontano la Sicilia delle intimidazioni e la recrudescenza del racket delle estorsioni. Perché i boss di Cosa nostra si comportano sempre allo stesso modo: prima sistemano l'attak nelle serrature delle saracinesche o realizzano qualche piccolo incendio. È il segnale inconfondibile che la vittima deve cercare un «amico ». Sicilia a tinte fosche.

LE MINACCE AD AGRIGENTO

Al terzo posto della classifica siciliana delle denunce ci sono le minacce. Agrigento ha addirittura un primato nazionale. La nostra è un'isola di liti senza fine. Dal condominio all'ufficio, dal giardinetto al mercato. Liti che sfociano spesso in una denuncia reciproca fra i contendenti. E a scorrere le statistiche si scopre che a Caltanissetta si litiga parecchio: la città ha il quarto posto italiano per i reati di ingiuria (dopo Biella, Novara e Isernia). Altra faccia della Sicilia che litiga. Non va meglio a Ragusa, che continua a registrare un boom di lesioni dolose. Appunto, litigi su litigi.

PRIMATI NAZIONALI

Sono diversi i record negativi delle città siciliane. Catania ne detiene addirittura due: per le rapine in banca e per i reati connessi alla pornografia minorile. Secondo posto nazionale, invece, per le denunce riguardanti lo sfruttamento e il favoreggiamento della prostituzione. Dopo Trieste.

Caltanissetta conquista invece il primato delle denunce di omicidio colposo, che spaziano dagli incidenti stradali ai casi di malasanità. E un quarto posto per le ingiurie. Le sorprese, insomma, sono davvero tante. I numeri raccolti dal Viminale descrivono una Sicilia che spesso non corrisponde alla rappresentazione che emerge da giornali e televisione. Perché, ad esempio, il boom delle estorsioni registrato a Siracusa difficilmente trova spazio nei media nazionali.

Anche un altro record risulta inedito. L'Istat segnala un'emergenza a Enna, che ha il primato nazionale della città dove sono stati denunciati maggiori episodi di violenza sessuale nei confronti di minorenni. Primati imbarazzanti.

Palermo, questa volta, ne ha solo uno di record, quello dei reati legati al contrabbando di prodotti vari. L'ultimo sequestro è di qualche giorno fa: in due grossi borsoni che avevano viaggiato nel pullman di linea Napoli-Palermo la squadra mobile ha trovato 150 chili di sigarette.

I NUOVI REATI

La Sicilia dei furbetti avanza anche nelle statistiche. Sono in crescita le frodi informatiche tra Palermo, Catania e Messina. E i riciclatori di soldi sporchi cominciano ad essere meno invisibili rispetto al passato. Non è facile individuarli. Dietro ai numeri dell'Istat c'è comunque anche la battaglia quotidiana delle forze dell'ordine, che cercano di far emergere quanti più reati possibili. Ed ecco quello che i numeri dell'Istat non dicono: le denunce dei cittadini sono ancora poche. Per esempio sul fronte delle estorsioni o della lotta all'usura: i numeri delle statistiche siciliane del crimine parlano addirittura di sole 26 denunce di &quot;cravattari&quot; nel 2014. Nessuna a Caltanissetta. Un quadro assolutamente inverosimile rispetto all'emergenza di recente ribadita dalle associazioni.

©RIPRODUZIONE RISERVATA

A Catania record delle rapine in banca Truffe informatiche ad Agrigento

28 febbraio 2016 sez.</column>
        </table>
        <table name="tblWebData">
            <column name="Article">MOSTRE


NEXUS

Pal. Medici Riccardi, v. Cavour 3. Fino

15/3. Ore 9.30-19, merc. chiuso. Euro

7/4, gratis sotto i 6 anni

BODY WORLDS

S. Stefano al Ponte.

Fino 20/3. Lun-gio

10-20.30, ven e sab

20-23.30, dom 10-22.

16/12 euro www.bod yworldsinthecity.it

CARLO PORTELLI

Galleria dell' Accademia. Fino

30/4. Ore 8.15-18.50, euro 12,50

IL MONDO CHE NON C'ERA

Museo Archeologico, piazza Santissima Annunziata. Fino 6/3. Lun-sab- dom

8.30-14, mar-ven

8.30-19. 4 euro

GIOVANNI SPADOLINI

Domani lunedì ultimo giorno. Ente Cassa, v. Bufalini 6.

Lun-ven. 9-19; sab e dom 10-13 e 15-19.

Ingr. libero.

Biblioteca Nazionale, feriali 10-18 sab

10-13; chiuso festivi.

Ingr. lib.

FIRENZE CAPITALE. I DONI E LE COLLEZIONI DEL RE

Gall. arte moderna, Palazzo Pitti. Fino

3/4. Da mart. a dom. ore 8.15-18.50, chiuso lun. Euro

13/6,5

TOSCANA ‘900: SEGNO, GESTO, MATERIA

Gamc, Viareggio, p.za Mazzini, 22. Fino

12/7/2017. Ore

18-23, lun. chiuso. 8 euro

28 febbraio 2016 sez.</column>
        </table>
        <table name="tblWebData">
            <column name="Article">Antonio Giuliani e la storia dell'Urbe tra vizi e virtù


SETTE re di Roma per sette teatri della città, dalla Sala Umberto al Salone Margherita, per un totale di sette domeniche, da stasera (debutto al Teatro Manzoni) fino al 15 maggio. Tutto condito con spirito goliardico e sarcasmo nello spettacolo &quot;Le 7 Re(pliche) de Roma&quot; di Antonio Giuliani, popolare comico romano, nato e cresciuto a Primavalle, che ha deciso di confrontarsi con la storia di Roma. Ma il vero leit motiv sarà rappresentato dai vizi e dalle virtù che contraddistinguono la natura umana, appunto dai sette re di Roma, Romolo, Numa Pompilio, Tullo Ostilio, Anco Marzio, Taquinio Prisco, Servio Tullio e Tarquinio il Superbo, fino a quella dei romani di oggi.

Lo spettacolo, scritto dallo stesso Giuliani con Maurizio Francabandiera, ripercorrerà in chiave ironica tutta la storia della Capitale. (cecilia cirinei) Teatro Manzoni via Monte Zebio 14/c, stasera ore 21 poi ogni domenica in una sala diversa, tel. 06-3223634

©RIPRODUZIONE RISERVATA

28 febbraio 2016 sez.</column>
        </table>
        <table name="tblWebData">
            <column name="Article">Le startup in Italia


Che cosa fanno I numeri di Trieste

industria commercio altro

servizi alle imprese

per esempio produzione software e consulenza informatica RAPPORTO REGISTRO

È la 14esima città

più anziana d'Europa

gli abitanti over 65

IMPRESE AL 31 DICEMBRE 2015

pari a:
FONTE 50.000 €

capitale sociale

72% 19% 4,2% 4,8%

Le

startup innovative

Registro delle Imprese

R-OMA

V-IA

PARCO DELLA RIMEMBRANZA

PASSAGGIO SANT'ANDREA

I progetti per i giovani

60

appartamenti recuperati nel centro storico

giovani coppie, famiglie

singoli

l'altra metà destinata a residenze temporanee

per giovani studenti e ricercatori

10 ex locali comunali

imprese under 35

250.000 €

Il bando comunale per sostenere con contributi a fondo perduto imprese under 35

Tilt

La Silicon Valley per startup innovative

1.600 mq

di un ex ospedale psichitrico ristrutturati dal Comune

8.450.000 €

di cui

4,2 milioni

di fondi europei destinati a una piattaforma per imprese hi tech

I Soci Mln € Una Media Di Il Complessivo Iscritte Al Nel Dicembre 2015 A Impresa La Metà Destinata A E Destinati A Spazio Progetti Sociali L'investimento Del Comune Nei Progetti28 febbraio 2016 sez.</column>
        </table>
        <table name="tblWebData">
            <column name="Article">Bilancio Expo, i conti tornano c'è il rebus dello smantellamento


MILANO.

Per stabilire se l'Expo sia stata un successo non basta guardare il dato puntuale della vendita di biglietti da maggio a ottobre 2015, pari a 21,4 milioni. Occorre analizzare i dati di bilancio e a questi affiancare l'impatto dell'evento sull'economia italiana, assai difficile da quantificare (la Camera di Commercio di Milano ha commissionato uno studio alla Bocconi su questo tema). Dalla relazione che il consiglio di amministrazione di Expo ha presentato all'assemblea si possono trarre giudizi importanti sulla gestione affidata all'amministratore delegato Beppe Sala, ora candidato sindaco di Milano per il centrosinistra alle prossime Comunali.

Sala ha portato come elemento probante della sua buona gestione il fatto che la società prevede di chiudere l'esercizio 2015 con un patrimonio netto positivo di 14,2 milioni, dopo aver realizzato lo scopo per cui era stata costituita nel 2008 da Stato, Regione Lombardia, Comune di Milano, Provincia di Milano e Camera di Commercio. In parole povere Sala non ha speso tutti i 1241 milioni di euro che gli sono arrivati dai soci per costruire il sito e realizzare l'Esposizione, ma ha avanzato 14,2 milioni. E ciò è stato possibile perché nel novembre 2011 ha rivisto il piano di investimenti tagliandolo di 300 milioni. «Qualitativamente hanno realizzato un progetto difficile, la mission era non spendere più di quanto gli è stato dato — conferma Marco Greco, analista indipendente con alle spalle 11 anni a capo dell'ufficio studi di Mediobanca —. Nel periodo 2009-2015 la società ha realizzato investimenti per 968,2 milioni, accumulato perdite per 110,8 milioni a fronte di 1093 milioni entrati sotto forma di contributi e capitale sociale. L'avanzo è di 14,2 anche se forse si poteva fare di più nella vendita dei biglietti avvenuta sotto prezzo». Dunque al momento non ci sono buchi di bilancio anche se il conto economico del 2015 si chiuderà con una perdita di 32,6 milioni, contrariamente al budget approvato il 19 marzo 2015 che prevedeva «un utile d'esercizio significativo, derivante da ricavi stimati di vendita dei biglietti per il semestre espositivo che è atteso tale da consentire la copertura delle perdite di gestione dei precedenti esercizi». Come mai il budget 2015 è stato disatteso? Probabilmente perché, al fine di portare più visitatori a Milano, si sono venduti biglietti sotto prezzo, soprattutto nelle ore serali. L'incasso medio per biglietto è stato infatti di 17,4 euro, ben sotto il prezzo standard che era compreso tra 32 e 39 euro. Ma anche perché, come lo stesso Sala evidenzia nella sua relazione, sono emerse spese impreviste e contributi non versati. In totale sono mancati 102,2 milioni tra i 58,6 milioni che la Camera di Commercio di Milano non ritiene di dover versare, 7,4 milioni di mancato contributo dalla Provincia, 14,1 milioni di spese in più per la sicurezza imposta dopo gli attentati terroristici internazionali e 15 milioni per la costruzione dei parcheggi che Expo si è dovuta accollare. È chiaro che senza questi imprevisti il conto economico 2015 avrebbe chiuso in attivo e si sarebbero potuti coprire i costi del post Expo e anche distribuire dividendi ai soci. Ma proprio questa mancanza di fondi ha innescato una discussione, non ancora risolta, sulla gestione del dopo Expo.

È lo stesso cda che chiede ai soci di chiarire se l'oggetto sociale della Expo spa sia da considerarsi concluso con la fine dell'evento o, come sostiene il collegio sindacale con parere del magistrato della Corte dei Conti, quando terminerà l'attività del &quot;dismantling&quot; dei padiglioni dei Paesi partecipanti, cioè a giugno quando si dovrà consegnare il sito alla società Arexpo, proprietaria dei terreni. Per l'attività di questi sei mesi il budget di spesa preventivato è di 58 milioni e non è ancora chiaro chi se ne dovrà far carico. Sala, forte anche di un parere dell'Anac di Raffaele Cantone, tende a dire che la sua gestione si è chiusa il 31 dicembre 2015 (ha già dato le dimissioni), e che l'attività che Expo sta svolgendo rappresenta un anticipo ad Arexpo per il futuro del sito. Ma l'assemblea, in maniera pilatesca, non ha chiarito la controversia. Da una parte ha messo in liquidazione la società segnando quindi una discontinuità rispetto al 31 dicembre, ma allo stesso tempo «ha autorizzato l'esercizio provvisorio dell'impresa ivi compresa l'attività derivante dagli impegni già assunti o in fase di perfezionamento » con il fine della conservazione del valore dell'azienda. A ciò si è aggiunta l'iniziativa del Fast post Expo, fortemente voluta da Roberto Maroni, che prevede di riaprire alcune parti del sito di Rho a maggio per ospitare la Triennale del Design.

Questa confusione non può che riflettersi nella situazione finanziaria di Expo spa che a fine giugno si prevede abbia cassa negativa per 88,4 milioni, senza contare l'attività di smantellamento ma tenendo in conto la liquidazione di tutto il personale. Deve però incassare 86 milioni da Arexpo per il valore residuo delle opere e pagare una serie di fornitori. Per chiudere il tutto in bonis i soci Expo saranno chiamati a breve a versare 48 milioni aggiuntivi. Se questi 48 milioni in più si devono accollare alla gestione Sala allora il bilancio finale dell'evento non potrà più essere considerato a patrimonio netto positivo. Se invece sono da considerarsi degli anticipi sull'attività futura, allora Sala potrà continuare a rivendicare l'esito economicamente positivo dell'evento.

©RIPRODUZIONE RISERVATA

L'incasso medio dei biglietti è stato di 17,4 euro. Il prezzo previsto oscillava tra 32 e 39 euro

Giovanni Pons29 febbraio 2016 sez.</column>
        </table>
        <table name="tblWebData">
            <column name="Article">MOSTRE

... feriali 10-18 sab 10-13; chiuso festivi. Ingr. lib. FIRENZE CAPITALE. I DONI E LE COLLEZIONI DEL RE Gall. arte moderna, Palazzo Pitti. Fino 3/4. Da mart. a dom. ore 8.15-18.50, chiuso lun. Euro 13/6,5...
la Repubblica 28 febbraio 2016 pag. 14 sez. GIORNO</column>
        </table>
        <table name="tblWebData">
            <column name="Article">II metodo Buzzi &quot;Qui pago tutti&quot;


«Spendiamo un sacco di soldi sul Comune e se sbagli investimento, se punti sul cavallo sbagliato.... ». È il manifesto programmatico di Buzzi, dicono gli inquirenti nella nuova udienza del processo Mafia Capitale.

FEDERICA ANGELI A PAGINA VII

12 febbraio 2016 sez.</column>
        </table>
        <table name="tblWebData">
            <column name="Article">Il &quot;ras&quot; delle licenze protetto dal Campidoglio


Il blitz della finanza colpisce al cuore il gigante burocratico che tiene in piedi il Comune di Roma e lo fa mettendo al centro dell'inchiesta uno dei suoi uomini più rappresentativi.

Antonello Fatello, indagato per concorso in corruzione nell'ambito dell'operazione Vitruvio conclusa ieri dagli uomini della Guardia di Finanza, non è solo un dirigente del Comune di Roma, è il personaggio chiave delle grandi operazioni urbanistiche, capace di sopravvivere all'avvicendarsi delle giunte e alle inchieste giudiziarie.

Ingegnere civile con la passione per la Roma, Fatello entra nel 1990 in Campidoglio dalla porta principale, ossia vincendo un concorso che di lì a pochi mesi lo fa planare su uno dei posti più ambiti: l'ufficio concessioni edilizie, l'attuale ufficio permessi di costruire.

La scalata è lunga e termina il 26 giugno del 2011 quando Gianni Alemanno lo nomina con l'ordinanza 163 a capo del dipartimento. Da quel momento il suo regno nel centro di smistamento delle concessioni edilizie viene di tanto in tanto interrotto, complici le inchieste e gli avvicendamenti, ma il dirigente casca sempre in piedi. In un gioco di poltrone che trova un senso solo nei contorti meccanismi gestionali del Comune di Roma, Fatello si scambia più volte l'incarico con un altro dirigente del Comune, Annamaria Graziano, l'attuale direttore del dipartimento Urbanistica, che ha occupato per diversi anni la stessa carica nella Mobilità.

Il dirigente viene prima sostituito da Errico Stravato, poi riesce a riconquistare la sua poltrona che cede di nuovo, dopo l'ennesimo interregno, ad Annamaria Graziano. L'ultimo addio all'Urbanistica Fatello lo consuma nell'agosto del 2015 quando la giunta Marino, a valle degli scandali scoppiati dopo Mafia capitale, approva un energico giro di poltrone. Anche stavolta, però, la ruota della fortuna si ferma presto e lascia scendere Fatello sulla poltrona di direttore del dipartimento Mobilità.

Al dipartimento all'Urbanistica sono in molti che negli anni lo hanno visto in azione e confermano tutti la sua grande abilità di dialogare con la politica e il potere assoluto che esercitava, accompagnato da una segretaria fedele e da almeno due luogotenenti di fiducia. Resta adesso da vedere, nell'ambito dell'inchiesta, quale sia stato il ruolo svolto da questi dirigenti e dai funzionari più vicini al grand commis.

(daniele autieri e giuseppe scarpa)

©RIPRODUZIONE RISERVATA

IL COSTRUTTORE

L'imprenditore Domenico Bonifaci

19 febbraio 2016 sez.</column>
        </table>
    </database>
</pma_xml_export>