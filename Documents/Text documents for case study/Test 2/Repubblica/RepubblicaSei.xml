<?xml version="1.0" encoding="utf-8"?>
<!--
- phpMyAdmin XML Dump
- version 4.5.0.2
- https://www.phpmyadmin.net
-
- Host: localhost
- Creato il: Mag 21, 2016 alle 11:20
- Versione del server: 10.0.17-MariaDB
- Versione PHP: 5.6.14
-->

<pma_xml_export version="1.0">
    <!--
    - Database: 'LA REPUBBLICA'
    -->
    <database name="LA REPUBBLICA">
        <!-- Tabella tblWebData -->
        <table name="tblWebData">
            <column name="Article">&quot;Gli intermediari c'erano, li ho cacciati&quot;


L'INTERVISTA/L'EX ASSESSORE ALL'URBANISTICA, CAUDO: &quot;PER LA MIA DECISIONE FUI ATTACCATO DA TUTTI&quot;

GIOVANNA VITALE

«LA PRIMA cosa che ho fatto, da assessore all'Urbanistica della giunta Marino, è far ruotare tutti i funzionari e i dirigenti del Dipartimento, alcuni dei quali avevano lo stesso ruolo da anni. Ricordo ancora con sofferenza quasi fisica, le forti resistenze che incontrai da parte della politica. La seconda cosa è stata eliminare gli intermediatori, quello sterminato sottobosco che stazionava da mattina a sera al bar in via del Turismo, proprio sotto il Dipartimento». Giovanni Caudo è un prof universitario: parla sempre con cognizione di causa. E quei primi mesi, irti di difficoltà e di polemiche, li rivive come un incubo.

Chi sono gli intermediatori? Ed esattamente che &quot;mestiere&quot; facevano? «Persone che si incaricavano, per l'impresa di turno, che la pratica camminasse all'interno dell'amministrazione. Gente che spesso giocava un ruolo da tramite tra la politica e le imprese. E che perciò, per queste ultime, aveva un costo».

Lei parla al passato, ma l'inchiesta di oggi sembra dire altro.

«Mi pare però si riferisca a vecchi episodi. Guardi, quando arrivai in Dipartimento, dissi subito chiaro: no all'intermediazione. Feci persino togliere la porta con un codice numerico che separava la mia stanza dall'ingresso. Tutti quelli che volevano essere ascoltati, sono stati ascoltati direttamente dall'assessore. Le imprese l'hanno vissuto come una liberazione».

Il suo primo atto, ha detto, è stata la rotazione del personale. Perché? Si era forse accorto di qualcosa?

«Da tutto quanto si diceva del Dipartimento Urbanistica, ho presunto che si dovesse partire da quella pratica di buona amministrazione. Una cosa mai fatta. E molto prima di Mafia Capitale».

Reazioni?

«Tremende. Specie da parte della politica. Hanno fatto pressioni in ogni modo. Soprattutto l'ex presidente dell'assemblea Mirko Coratti. Fu lì che iniziarono le accuse che la città era ferma, l'urbanistica era ferma, che l'assessore Caudo andava sostituito. Un dolore immenso».

L'assessore Caudo

19 febbraio 2016 sez.</column>
        </table>
        <table name="tblWebData">
            <column name="Article">Fiamme da Celestina. &quot;Una vendetta&quot;


RORY CAPPELLI

VIALE PARIOLI, le sei di ieri mattina. Sta per passare lo squaletto dell'Ama, quando la parte esterna del ristorante Celestina prende fuoco. L'Ama passa e subito avverte la polizia. Intervengono due volanti, più tardi anche il commissariato Villa Glori, arrivano i vigili del Fuoco, in breve le fiamme vengono spente. I poliziotti trovano una tanica di benzina. Dunque un incendio doloso, che «probabilmente » dicono fonti investigative «è stato contenuto perché aveva uno scopo preciso: intimidire, mandare un messaggio».

Il ristorante Celestina è noto alle cronache: per Mafia Capitale — qui era un habitué Massimo Carminati — ma anche per i personaggi del mondo dello spettacolo che l'hanno frequentato, come per esempio Costanzo, Sophia Loren o George Clooney e per un'inchiesta sull'abusiva occupazione del suolo pubblico.

Per tutta la mattina è il solito via vai in Viale Parioli. Intorno all'ora di pranzo sono tanti gli habitué che rimangono basiti a guardare la plastica mangiata dalle fiamme, mentre la figlia del titolare giustifica e spiega: «Non è niente. Riapriremo il prima possibile ». Una signora esce dal civico che sta accanto al ristorante, «ho sentito le sirene e ho visto una quantità di macchine delle forze dell'ordine. Ma non le fiamme » dice. «Neanche mio marito, che a quell'ora esce e va a comprare il giornale, le ha viste». Il giornalaio, che alle sei e mezza stava scaricando i giornali, è stato avvicinato dalla polizia: «Mi hanno chiesto cos'era successo. Ma non mi ero accorto di niente».

Niente hanno visto i baristi dell'esercizio che si trova dalla parte opposta del viale: «Beh, sì, alle sei eravamo già qui, forse un po' dopo, ma no, non ci siamo accorti di niente. Certo, c'è stato un gran casino, tra polizia, carabinieri, vigili del Fuoco».

Intanto si continua a indagare: l'ipotesi più probabile è che il gesto «fosse dimostrativo» dice un investigatore. Lunedì il ristorante dovrebbe passare di mano.

©RIPRODUZIONE RISERVATA

Un incendio doloso nel ristorante, trovata una tanica di benzina vuota Attori e politici tra i clienti del locale dei Parioli ma anche Carminati e soci

IL LOCALE

Il dehors del locale di viale Parioli distrutto dalle fiamme

19 febbraio 2016 sez.</column>
        </table>
        <table name="tblWebData">
            <column name="Article">Siria, giorno di tregua poche le violazioni Obama: &quot;No illusioni&quot;


DAL NOSTRO CORRISPONDENTE

GERUSALEMME.

Le armi tacciono nella maggior parte delle grandi città della Siria. Il primo giorno di tregua è la miglior speranza di pace in cinque anni di guerra civile. Mediata da Mosca e Washington e accettata dal governo di Bashar al-Assad e da molti dei suoi nemici, questa cessazione anche temporanea delle ostilità consentirà di far entrare aiuti umanitari nelle città assediate e portare aiuto ai 7 milioni di siriani sfollati fra le macerie delle loro case in Siria. Ci sono state alcune limitate – e previste - violazioni, ma per il momento la tregua sembra tenere. Questo accordo si applica solo nelle regioni dove si combatteva fra i soldati di Assad, sostenuti da 17 milizie filo-governative e dai caccia russi e i gruppi ribelli. Sono escluse invece le zone controllate dal Califfato e dal Fronte Al Nusra, il potente ramo di Al Qaeda in Siria, che insieme controllano ancora il 50% del territorio siriano.

La tregua suscita molte speranze, ma è un accordo complesso e difficile da realizzare sul terreno, perché oltre ai grandi gruppi armati ci sono altre 1200 diverse milizie combattenti. Per questo il presidente americano Barack Obama ha manifestato estrema cautela: «Non ci facciamo illusioni», ha detto l'inquilino della Casa Bianca, «molto dipenderà dal mantenimento degli impegni da parte del regime siriano e della Russia». Il capo della diplomazia Usa John Kerry e il collega russo Sergeij Lavrov in giornata si sono parlati al telefono e hanno salutato con soddisfazione la sospensione delle ostilità e discusso della possibilità di una ripresa dei negoziati di pace. Se la tregua reggerà l'appuntamento è per il 7 marzo a Ginevra.

«Un giorno e una notte speciale per i siriani», il commento dell'inviato dell'Onu Staffan De Mistura. Per sostenere l'accordo ed evitare qualsiasi bombardamento per errore, ieri i caccia russi sono rimasti a terra nella base di Latakia. Si sono alzati invece in volo per dieci diversi raid sul Tal Abyad, città siriana al confine con la Turchia, i caccia F-16 americani per fermare un contrattacco dei ribelli dello Stato Islamico contro le milizie curde YPG che hanno preso il controllo di questa cittadina. Nei raid, stando all'Osservatorio siriano per i diritti umani, sono morti 70 miliziani Is e una ventina di combattenti curdi. Una calma precaria ha invece prevalso nelle province centrali di Homs e Hama. L'Is ha anche rivendicato un attacco suicida contro un posto di blocco governativo all'entrata della città di Salamiyeh, uccidendo almeno due soldati. I militanti di Jaysh al-Islam, legati agli islamisti di Al Nusra, hanno sparato alcuni colpi di mortaio nelle aree residenziali nella capitale siriana ma non ci sono state segnalazioni di morti o feriti tra la popolazione civile. Jaysh al-Islam e Ahrar al-Sham hanno roccaforti alla periferia di Damasco.

Se i combattimenti non riprenderanno nei prossimi giorni su vasta scala, la priorità sarà la questione umanitaria, con l'obiettivo di portare soccorso immediato agli 800.000 civili che rimangono intrappolati in 17 diverse aree che erano sotto assedio.

©RIPRODUZIONE RISERVATA

La priorità è far arrivare aiuti umanitari a 800mila civili finora intrappolati da assedi

IL PRESIDENTE

Il presidente Usa Barack Obama ieri ha mostrato cautela e ricordato che &quot;non bisogna farsi illusioni&quot; e che &quot;molto dipenderà dal fatto se Mosca e Damasco manterrano gli impegni&quot;

FOTO: ©EPA/YOUSSEF BADAWI

LA CAPITALE

Siriani al mercato di Damasco durante la tregua entrata in vigore sabato

Fabio Scuto28 febbraio 2016 sez.</column>
        </table>
        <table name="tblWebData">
            <column name="Article">IL LUNGO RACCONTO DEI FEROCI ISOLANI




MARCELLO BENFANTE

La quale ha anche una sua, per così dire, sottigliezza filosofica, giacché può talora sussistere un divario tra l'essere e l'essere percepiti (ovvero l'apparire). Finora una serie di mete siciliane, tra cui la stessa Palermo, sono state avvertite da un certo tipo di viaggiatori stranieri come eccitanti nella misura in cui garantivano il brivido di una pericolosità letteraria o cinematografica, formando il percorso di un mafia-tour pseudo-avventuroso.

Ma i tempi cambiano e, se fosse vero, questo lusinghiero giudizio riferito da Orlando sarebbe un'assoluta novità, non soltanto per Palermo ma per la Sicilia tutta. Ancora nel 1885, Guy de Maupassant, pur contestandolo, testimoniava nel suo &quot;Viaggio in Sicilia&quot; di un pregiudizio assai diffuso: «In Francia, si è convinti che la Sicilia sia un paese selvaggio, difficile e persino pericoloso da visitare. Ogni tanto, un viaggiatore, considerato come davvero audace, si avventura fino a Palermo; quando torna, riferisce che si tratta di una città interessantissima».

Il modo in cui siamo percepiti dagli altri è una parte essenziale della nostra personalità, alla stessa stregua di come noi stessi ci percepiamo e valutiamo. Siamo dunque anche ciò che gli altri da noi credono che noi siamo. Né mette conto di dimostrare una simile affermazione nella terra di Pirandello. Sul tema inesauribile dell'identità siciliana, un filone di grande interesse è dunque quello relativo al modo in cui ci vedono gli altri, i non siciliani, in base alle loro convinzioni e alle loro prevenzioni. Il catalogo di tali pareri è così vasto da non lasciare altra scelta che affidarsi a suggestioni particolari, tralasciando il florilegio più abusato e ricorrente.

Per esempio si potrebbe ricorrere a un delizioso racconto di Chesterton che fa parte della raccolta &quot;L'innocenza di Padre Brown&quot; (1911). L'episodio s'intitola &quot;Le colpe del principe Saradine&quot;. Flambeau, il ladro gentiluomo riconvertito in probo investigatore, sta trascorrendo una vacanza a bordo della sua barca lungo i fiumi del Norfolk insieme a Padre Brown. La meta non è casuale: ha ricevuto un invito da parte di un misterioso principe Saradine che risiede in una altrettanto misteriosa Isola delle Canne. Del principe, un francese, si sa appena che «era stato brillante e alla moda nell'Italia meridionale», ma che un giorno «era scappato con una donna maritata, di alta condizione» causando «il suicidio del marito offeso che – a quanto si diceva – s'era buttato in un burrone, in Sicilia».

Una storia di corna, insomma, e una tragedia siciliana, che tuttavia non sono che la premessa, e per giunta imprecisa, di uno sviluppo assai più intricato e drammatico. Flambeau e Padre Brown pervengono dunque all'isolotto del principe e scorgono la casa delle Canne, una sorta di bungalow fatto di bambù da cui emana, al soffio del vento, un sinistro suono di flauti.

Presidiano questo &quot;luogo errato&quot; (come subito appare a Padre Brown) soltanto un ambiguo maggiordomo e una governante, Mrs. Anthony, che si esprime «con un accento leggermente italiano». L'interno della casa è caratterizzato da uno strano gioco di specchi che acuisce la sensazione di trovarsi «in una triste e cattiva terra magica ». Giunge intanto una barca con sei rematori e un uomo seduto a poppa. Il giovanotto, che si chiama Antonelli, è il figlio della nobildonna fuggita con Saradine ed è venuto a chiedere vendetta per la morte del padre (tutt'altro che suicida) per mezzo di un duello all'ultimo sangue. Vengono perciò conficcate al suolo «due lunghe spade italiane», e tutt'intorno i rematori si dispongono come una «barbarica corte di giustizia».

Mentre il maggiordomo fugge per chiamare la polizia e la governante sviene per l'emozione, ha inizio il duello, che Padre Brown (solo, in quanto Flambeau è andato a pescare) tenta invano di impedire. I due contendenti sono entrambi abili spadaccini. L'agile ed elegante francese si trova di fronte un uomo determinato a compiere il suo implacabile destino, «un pagano, un barbaro, un vendicatore del tempo dei primi albori della terra, un uomo dell'età della pietra… un uomo di pietra». Le categorie, qui profuse, dell'arcaico e del selvatico si rispecchiano pure nei «torvi siciliani appoggiati ai loro remi» che pittoreschi e impassibili assistono all'ordalia. I soccorsi inspiegabilmente tardano, e il duello si conclude con la morte del Saradine: «Il siciliano aveva fatto così la sua offerta di sangue allo spettro del padre suo». A questo punto, in nome della «selvaggia lealtà siciliana» con cui è stato educato, il giovane si chiude in un tragico silenzio, consegnandosi alle autorità finalmente intervenute.

Naturalmente il racconto è un mystery (di cui non diremo la soluzione), per cui le cose si dimostreranno infine più complicate di quanto possano apparire a un primo esame. Su tutti i personaggi (a esclusione di Padre Brown e Flambeau) aleggia il fantasma di Napoleone, ora nelle fattezze e ora in una certa genialità strategica (ancorché maligna). La Corsica e la Sicilia si affratellano dunque in questa breve narrazione, come d'altronde la Francia e l'Italia, paesi di latine sregolatezze. Della Sicilia, in particolare, emerge un ritratto fosco e primordiale, in cui un cupo e corsaro senso dell'onore prescrive l'occhio per occhio sanguinario e l'omertoso rifiuto della giustizia ordinaria. Contestare questo punto di vista è del tutto inutile. Così ci percepiva Chesterton, che era un genio ma non era infallibile come il suo Padre Brown. Consoliamoci col dire che il racconto è tutto un gioco di specchi, ossia di apparenze, in parte vere e in parte fallaci.

©RIPRODUZIONE RISERVATA

LA STORIA

L'avventura del padre Brown di Chesterton e i pregiudizi sui siciliani

&quot;

&quot;

28 febbraio 2016 sez.</column>
        </table>
        <table name="tblWebData">
            <column name="Article">Lettieri, è scontro con Fratelli d’Italia per la candidatura

... Rivellini con la sua “Napoli capitale”. «Mi auguro che ci ripensino», dice Lettieri. Dure le repliche dei due, anche se relative a un passaggio su possibili strumentalizzazioni di queste candidature al fine...
la Repubblica 28 febbraio 2016 pag. 02 sez. CRONACA</column>
        </table>
        <table name="tblWebData">
            <column name="Article">Lettieri, è scontro con Fratelli d'Italia per la candidatura


DODICI liste e 30 gazebo in città. Queste le cifre annunciate ieri da Gianni Lettieri. Il candidato del centrodestra ha spiegato che sul suo nome ci saranno le liste civiche a lui vicine e le forze tradizionali del centrodestra, per un totale di 11-12 simboli. Ancora in forse l'appoggio di Fratelli d'Italia, che potrebbero correre da soli con Marcello Taglialatela. In campo anche l'opzione di Enzo Rivellini con la sua &quot;Napoli capitale&quot;.

«Mi auguro che ci ripensino», dice Lettieri. Dure le repliche dei due, anche se relative a un passaggio su possibili strumentalizzazioni di queste candidature al fine di ottenere più poltrone, che Lettieri nega di aver pronunciato. Per Taglialatela «evidentemente la campagna elettorale non fa bene alla capacità cognitiva di Lettieri», poi spiega che «da un lato Lettieri annuncia 10 liste, ma contemporaneamente riesce nel &quot;miracolo&quot; di disprezzare le primarie, di offendere i partiti politici che le chiedono». Rivellini è sprezzante: «Le dichiarazioni di Lettieri sia io che i miei amici le rimandiamo al mittente». Entrambi sono reduci dalla presentazione di un regolamento per quelle primarie che Lettieri e Forza Italia negano: dovrebbero svolgersi il 20 marzo, con presentazione delle candidature entro il 12. Ma Lettieri tira dritto. Una mano gliela dà Nunzia De Girolamo. L'ex ministro Ncd, rientrata in Forza Italia, ritiene che Lettieri «è una candidatura guadagnata sul campo, dopo 5 anni di grande lavoro all'opposizione. Napoli deve trovare unità attorno al candidato». C'è poi Silvio Berlusconi, che lo incontrerà sabato prossimo a Roma.

Intanto Lettieri annuncia una campagna coi gazebo in strada. Uno, in piazza Nazionale, lo ha visitato già ieri. I gazebo raccoglieranno proposte, da trasformare poi in possibili delibere per la eventuale giunta. Infine l'attacco a de Magistris. Oltre a giudicare «inaccettabile lo sfregio del lungomare», ovvero il cordolo per la pista ciclabile a via Caracciolo, Lettieri cita il sondaggio di Eurobarometro: «Il 75 per cento dei napoletani è insoddisfatto di vivere a Napoli, il 68 non crede nelle istituzioni locali, solo il 19 è felice».

(r. f.)

©RIPRODUZIONE RISERVATA

Taglialatela e Rivellini chiedono le primarie, l'imprenditore va avanti Sabato va da Berlusconi

Gianni Lettieri

28 febbraio 2016 sez.</column>
        </table>
        <table name="tblWebData">
            <column name="Article">&quot;Insieme a Roma&quot;, caos testimoni di giustizia


SICILIA RIVOLTA CONTRO CROCETTA CHE LI HA ASSUNTI MA TRASFERITI IN BLOCCO, METTENDO INSIEME ACCUSATI E ACCUSATORI

PALERMO.

Dicono di non potere restare «un giorno di più» nella sede romana della Regione Siciliana. E sono pronti, «davanti al pericolo di vita», a lasciare il posto nella pubblica amministrazione che la legge aveva garantito. I testimoni di giustizia, cittadini che hanno denunciato nelle aule giudiziarie gravi episodi di mafia, sono sul piede di guerra per l'ennesimo intoppo di una vicenda paradossale: avevano salutato con entusiasmo l'assunzione voluta dal governatore Crocetta ma si sono trovati per motivi di sicurezza a dover prestare servizio fuori dalla Sicilia nell'unica sede possibile, l'&quot;ambasciata&quot; della Regione a Roma che scoppia di personale e non offre adeguate tutele. Loro, i testimoni, vorrebbero avvicinarsi alle località segrete dove vivono le loro famiglie ma manca un accordo con le altre amministrazioni. E all'Assemblea regionale non si hanno più notizie di un emendamento che consentirebbe il distacco di questo personale, sempre a carico della Sicilia, presso altri enti. In compenso, l'Ars ha votato l'assunzione di altri nove testimoni di giustizia, che si sommano ai 16 già &quot;dirottati&quot; sulla sede romana di via Marghera.

La stessa dirigente dell'ufficio, Maria Stimolo, parla di «esubero di personale non più sostenibile» e l'associazione nazionale dei testimoni di giustizia, presieduta da Ignazio Cutrò, rompe il feeling con Crocetta e si appella a Mattarella: «Basta alibi, basta politica fatta di pressapochismo. Gravi segnali giungono dagli ambienti mafiosi e temiamo seriamente per la nostra vita». Giuseppe Carini, un testimone, dice: «Se non ci trasferiranno in breve tempo ci dimetteremo in massa». Un altro dei neo-assunti ha rifiutato il posto segnalando in una lettera «che la sede preposta è facilmente raggiungibile e individuabile per una eventuale vendetta da parte delle persone denunciate e processate».

E il problema nasce anche dalla difficile convivenza dei testimoni di giustizia nello stesso ufficio: alcuni di loro avrebbero denunciato parenti o persone vicine agli altri. Gli accusati siedono accanto agli accusatori, insomma. E questa situazione crea, a leggere le parole contenute in una relazione dell'amministrazione regionale, «situazioni conflittuali nei rapporti interpersonali». «Il programma di protezione del Viminale vieta una concentrazione nello stesso luogo dei testimoni di giustzia», dice Carini.

Già cinque dipendenti hanno ricevuto un richiamo disciplinare. Per una di loro, denunciata da una collega, si è aperto un procedimento che potrebbe portare alla sospensione. Gli addebiti sono simili: insulti, urla, spintoni, fino alle minacce di morte. Il tutto dentro un ufficio pubblico. Il lavoro? Poco. Visto che il responsabile della sede romana ha scritto di avere trovato solo per 4 testimoni su 16 la possibilità di un &quot;reale utilizzo&quot;. Una legge che aveva finalità nobili si è trasformata in un pasticcio. E in un boomerang. «Fateci andar via - scrivono i testimoni di giustizia - se non volete creare nuove vittime di mafia».

©RIPRODUZIONE RISERVATA

Emanuele Lauria26 febbraio 2016 sez.</column>
        </table>
        <table name="tblWebData">
            <column name="Article">I fantasmi della Libia sulla corsa di Hillary Fu lei a spingere Obama ai raid contro Gheddafi


NEW YORK.

Nel giorno del trionfo di Hillary Clinton, che ha travolto Bernie Sanders nelle primarie democratiche in South Carolina segnando la vittoria più netta fino ad ora, è il suo passato da segretario di Stato a finire sotto i riflettori: una lunga e dettagliata inchiesta del &quot;New York Times&quot; — della quale pubblichiamo oggi ampi stralci — rivela il suo ruolo decisivo nel convincere uno scettico presidente Obama a intervenire in Libia contro il regime di Gheddafi. Una decisione che si rivelò pessima perché «la fuoriuscita del Colonnello lasciò la Libia come un paese fallito e un paradiso per i terroristi islamici»

UNA VOLTA passata la dogana all'aeroporto di Le Bourget, Mahmoud Jibril si avviò speditamente a Parigi. Il segretario di Stato americano Hillary Clinton lo stava aspettando da ore e di certo non avrebbe potuto annullare quell'incontro, che avrebbe potuto decidere di una nuova entrata in guerra dell'America.

Nelle convulse giornate della primavera araba, il colonnello Muammar Gheddafi aveva dovuto fronteggiare una furiosa rivolta di libici, determinati a porre fine al suo donchisciottesco governo che durava da 42 anni. Le forze del dittatore si stavano avvicinando a Bengasi, punto focale della ribellione, minacciando un bagno di sangue. Francia e Gran Bretagna esortavano gli Stati Uniti a unirsi a loro in una campagna militare volta a fermare le truppe del colonnello e anche la Lega Araba invocava un intervento. Il presidente Obama guardava con diffidenza a una nuova missione militare in un Paese musulmano, e anche i suoi consiglieri più esperti lo invitavano a tenersene fuori. Obama invece chiese a Hillary Clinton di incontrare Jibril, un leader dell'opposizione libica. Durante quell'incontro, che si tenne la notte del 14 marzo 2011, un funzionario dei vertici dell'amministrazione americana avrebbe avuto per la prima volta l'occasione di farsi un'idea su chi stesse chiedendo aiuto agli Stati Uniti.

Incontratisi all'interno della sua suite al Westin, Clinton e Jibril parlarono a lungo dell'evolversi della situazione militare in Libia. «Mi fece tutte le domande che si potessero immaginare», ricorda Jibril. Convincerla sarebbe stato fondamentale per persuadere Obama a unirsi agli alleati nel bombardare le forze di Gheddafi. Robert Gates, segretario della Difesa, dichiarò in seguito che fu proprio il parare della Clinton a convincere Obama e a produrre un responso &quot;51 a 49&quot;. Le conseguenze di quel voto sarebbero state più durature di quanto chiunque avrebbe immaginato e avrebbero trasformato la Libia in uno Stato fallito, un paradiso per i terroristi e un luogo dove le più terribili risposte alle domande di Hillary si sono materializzate.

Sin dai primi giorni del dibattito sulla Libia, la signora Clinton si è dimostrata una studiosa inarrestabile; leggeva enormi verbali di riunioni, invitava i suoi collaboratori a esprimere pareri contrari e studiava le controparti straniere. Era pragmatica e disposta a improvvisare pur di fare centro. Il suo comportamento dimostrava come di fronte a un dilemma di sicurezza nazionale o di politica estera Hillary era incline all'azione in contrasto con l'approccio più reticente di Obama.

UNA MINACCIA PER LA STABILITÀ

Oggi la Libia pone una minaccia sproporzionata alla sicurezza della regione, tanto da domandarsi se l'intervento, anziché scongiurare una catastrofe umanitaria, non abbia semplicemente contribuito a crearne una di diversa natura. Il saccheggio, durante l'intervento, dei vasti arsenali di armi del colonnello ha alimentato la guerra civile siriana, rafforzato gruppi terroristici e criminali dalla Nigeria al Sinai, e destabilizzato il Mali. Un crescente traffico di esseri umani ha indotto 250mila rifugiati a spingersi verso Nord e attraversare il Mediterraneo, e centinaia sono morti annegati. La guerra civile ha lasciato la Libia in mano a due governi rivali, ridotto intere città in macerie e prodotto oltre 4mila morti. Nel mezzo dei combattimenti, lo Stato islamico ha stabilito lungo la costa libica il suo più importante avamposto: un fortino dove ritirarsi mentre Siria e Iraq vengono bombardati. E mentre il Pentagono sostiene che l'esercito dell'Is conta tra 5mila e 6.500 combattenti, ed è in continua crescita, alcuni dei principali assistenti di Obama per la sicurezza nazionale sollecitano un secondo intervento militare americano in Libia.

L'INFLUENZA SU OBAMA

In Libia la signora Clinton ha avuto l'opportunità di sostenere un cambiamento epocale che aveva già travolto i leader di due Paesi vicini: Egitto e Tunisia. La Libia, con soli sei milioni di abitanti, nessuna divisione settaria e grandi scorte di petrolio, appariva come un caso facile e allettante. La descrizione fatta da Clinton di un fronte unito europeo-arabo influenzò moltissimo Obama. «Il presidente non avrebbe mai fatto questa cosa per conto proprio», afferma Benjamin J. Rhodes, vice consigliere per la sicurezza nazionale. Una volta deciso a intervenire, Obama interrogò i leader militari sull'efficacia di una no- fly zone.

E quando gli fu risposto che non sarebbe bastata a prevenire un massacro, il presidente ordinò al suo staff di redigere una più rigorosa risoluzione Onu. Il presidente chiese al Pentagono di servirsi delle risorse a sua disposizione per passare le redini dell'operazione agli alleati europei e arabi nel giro di dieci giorni. Una tattica che un assistente ha definito &quot;condurre da dietro&quot;. Obama tuttavia era inamovibile: la Libia non sarebbe diventata teatro di un'altra lunga guerra americana.

L'INCONTRO CON JIBRIL A ROMA

Jibril, giunto a Roma a maggio con il suo entourage di libici per vedere la signora Clinton, si aspettava un incontro di dieci minuti. Quel colloquio durò invece quasi un'ora. I leader dell'opposizione le avevano già prospettato un futuro in cui i partiti politici avrebbero partecipato a libere elezioni, la stampa avrebbe responsabilizzato i leader politici e i diritti delle donne sarebbero stati rispettati. Con il senno di poi, ha ammesso in un'intervista Jibril, si trattava di un &quot;ideale utopico&quot;. Stando ai testimoni di quell'incontro, Hillary Clinton era entusiasta e voleva discutere approfonditamente come poter trasformare quella visione in realtà.

L'UCCISIONE DI GHEDDAFI

La nuova era della nuova Libia fu inaugurata da un episodio cruento, mandato in onda in tutto il mondo. Il dittatore fu tirato fuori dalla fognatura dove si era rifugiato, venne malmenato da soldati ribelli deliranti, picchiato a sangue e sodomizzato con una baionetta. Un video poco chiaro girato con un telefonino mostra il volto butterato del colonnello Gheddafi, l'uomo che per quattro decenni aveva terrorizzato i libici, su cui era impressa un'espressione spaventata e frastornata. Di lì a poco sarebbe morto. Era l'ottobre del 2011. Le prime notizie della cattura e dell'uccisione del colonnello Gheddafi rag</column>
        </table>
        <table name="tblWebData">
            <column name="Article">&quot;Power to the future&quot; a Dogliani


ROMA. Creare una web serie, tre puntate di tre minuti, che verrà mandata in onda sui canali social di Repubblica. it, su Dplay - il servizio Ott di Discovery Italia - e vincere uno stage retribuito in Coop e Vodafone. È il progetto &quot;Power to the future&quot; del Festival della Tv e dei Nuovi Media di Dogliani (Cuneo) destinato ai giovani tra i 18 e i 29 anni. Tre i temi: il futuro e l'innovazione, la famiglia, l'essere e l'apparire. I video dovranno essere caricati sul sito dedicato al progetto - www.powertothefuture.it - entro il 15 aprile.

Tra i lavori presentati, i sei selezionati da una giuria tecnica saranno presentati dal 5 all'8 maggio durante il Festival di Dogliani, nel cuore delle Langhe. La giuria del pubblico decreterà i tre finalisti. La rassegna si aprirà con un dialogo del ministro della cultura Dario Franceschini con il presidente del gruppo Espresso Carlo De Benedetti sul tema: &quot;Cultura uguale capitale&quot;.

©RIPRODUZIONE RISERVATA

27 febbraio 2016 sez.</column>
        </table>
        <table name="tblWebData">
            <column name="Article">Iran, con le ragazze che festeggiano il voto &quot;Questo è il nostro '68&quot;


TEHERAN.

«Questo decennio è stato per l'Iran come il '68 per l'Europa. C'è un prima e c'è un dopo. Indietro non si torna, perché la mentalità dei ventenni di oggi è radicalmente cambiata. Come si è visto con il voto di venerdì. I giovani non è che vogliano cambiare, sono già cambiati e aspettano che il regime si adegui». Susan Shariati, storica e sociologa, si riferisce al decennio di Internet (in Iran, su 78 milioni di abitanti ci sono 40 milioni di smartphone e 20 milioni di utenti solo di Telegram). «Il cambiamento è stato così radicale e veloce che questi ventenni si mettono a ridere quando il regime parla di minaccia culturale dell'Occidente». Mentre chiacchieriamo nel caffè della libreria Book City, Susan saluta una sua giovane amica. Quella ragazza per esempio, mi racconta, vive insieme al suo compagno: non sono sposati e non hanno intenzione di farlo. Naturalmente la famiglia non è d'accordo, la ragazza è figlia di un ayatollah conservatore molto noto.

Di giovani coppie non sposate ce ne sono tante a Teheran, ma ufficialmente non se ne può parlare.

Zanan, storico giornale femminista che era stato chiuso da Ahmadinejad e poi aveva riaperto, ha di nuovo dovuto fermare le pubblicazioni dopo un'inchiesta sui &quot;matrimoni bianchi&quot; — li chiamano così, perché non sono registrati sulla carta d'identità. Il cambiamento non è solo a Teheran ma in tutto il paese, dice Susan che vede alla sua origine la democratizzazione delle università, appunto come nel '68 a Parigi. Le Azad, le famose università libere invenzione di Rafsanjani (Azad vuol dire libero), sono state create fin nei luoghi più sperduti dell'Iran, e hanno trasformato la mentalità, non solo perché è salito il livello d'istruzione (anche delle ragazze) ma perché vi studiano i giovani dalle grandi città che hanno portato nuovi stili di vita. Con Internet tutto questo si è moltiplicato. Oggi lo studente figlio di contadini del Khorasan si comporta come un giovane di Teheran, sente la stessa musica, vede gli stessi siti, non si sposa finché non ha trovato un lavoro e la fidanzata non ha finito di studiare. Le ragazze hanno le prime esperienze sessuali a 15, 16 anni anche nel Sud di Teheran, povero e tradizionalista.

Susan è la figlia di Ali Shariati, conosciuto in Occidente come &quot;l'ideologo della rivoluzione islamica&quot; e promuove insieme a Book City una campagna per la letteratura iraniana contemporanea. «I giovani leggono le traduzioni di libri europei, e i classici persiani. Ma ignorano gli scrittori contemporanei, forse perché riflettono troppo il loro mondo». Book City è come sempre piena di giovani. Sono contenti che abbiano vinto i riformatori, ma non sorpresi. L'incognita era se sarebbero andati a votare, se Rouhani sarebbe riuscito a convincerli, dicono (molti di loro hanno deciso all'ultimo momento); ma che i giovani votassero per i riformatori era ovvio, per chi sennò?

Susan tiene a precisare che chiamare suo padre &quot;ideologo della rivoluzione islamica&quot; è un grande abbaglio. Shariati, è vero, vedeva l'Islam come una terza via praticabile per arrivare a quella giustizia sociale che né il comunismo né il capitalismo riuscivano ad assicurare, ma non era certo un sostenitore del Leader supremo. Tanto che la famiglia ha potuto tornare a Teheran solo dopo la morte di Khomeini. Ma intere generazioni a Teheran sono state influenzate dai suoi discorsi. Shariati parlava all'Hosseinye Ershad (dove ancora oggi votano i riformisti), famoso allora perché aveva le sedie: altrove l'oratore stava distante, nel suo minibar, Shariati invece si sedeva a un tavolo allo stesso livello del pubblico.

«Il popolo ha mostrato di nuovo il suo potere e ha dato al governo che aveva eletto più forza e credibilità», ha twittato ieri sera Rouhani dopo il trionfo a Teheran della &quot;Lista Speranza&quot;. Più sbrigativo il tweet di Rafsanjani: «Ora quelli che il popolo non vuole devono farsi da parte». Trenta seggi su 30 sono andati nella capitale alla lista riformista. Nel resto del paese i conservatori sono quasi il 50 per cento, i riformatori il 39 e gli indipendenti l'11. Più o meno alla pari. Dietro i veti del Consiglio dei Guardiani c'è anche una regia che ha sempre teso a mantenere un certo equilibrio, solo nel 2009 non obbedì a questa regola. Tirando le somme, Rouhani potrà realizzare le riforme economiche che risolleveranno il paese. Le stesse percentuali più o meno alla pari si ritrovano nell'Assemblea degli Esperti, di grande importanza per il futuro della Repubblica islamica perché gli 88 religiosi nomineranno il successore di Khamenei; ma qui Rafsanjani e Rouhani e gli ayatollah riformatori sbaragliano gli ultraconservatori e il potente fondamentalista Mezbah Yazdi, suggeritore di Ahmadinejad e oppositore dell'accordo nucleare, è rimasto fuori. Un segno che anche Khamenei si è reso conto che la Repubblica islamica può essere preservata solo allontanandola dal radicalismo. Il capo della magistratura, Larijani, ha accusato i riformisti di cospirare con gli occidentali per impedire ai conservatori di ottenere seggi. Il Leader Supremo invece si è congratulato per l'affluenza alle urne.

©RIPRODUZIONE RISERVATA

Khamenei si è reso conto che la Repubblica islamica si preserva lontano dal radicalismo Fuori da Teheran, i conservatori sono quasi il 50%, i riformisti il 39 e gli indipendenti l'11

IL RIFORMISTA

Mohammad Reza Aref, leader della coalizione riformista, con la moglie Hamideh

FOTO: © ANSA

Vanna Vannuccini29 febbraio 2016 sez.</column>
        </table>
        <table name="tblWebData">
            <column name="Article">Newtown nella Capitale


SE CI pensate bene, quel che ha detto il candidato Bertolaso non è poi così peregrino. Gli abruzzesi non se la prendano. Se Roma è una città terremotata, come lui sostiene, chi meglio dell'ex capo della Protezione Civile, può tirarla a nuovo? Magari inventandosi delle newtown come per l'Aquila, con le casette linde e basse (e l'inevitabile champagnino in frigo stile Silvio), senza Rom e senza traffico. Basterebbe acquistare nuovi terreni, lottizzare con sapienti aste, ed ecco che dalle macerie risorgerebbe la New Roma, più svedese che balcanica. Solo un esperto di terremoto può conoscere tutti i segreti del mestiere di sindaco a Roma. Rutelli e Veltroni non lo erano ma le case erano ancora in piedi, prima del passaggio di Alemanno. Giachetti conosce a memoria la scala Mercalli e quella Richter? Ed è in grado di allestire una tendopoli? Se la risposta è no, il candidato Pd si arrenda all'evidenza.

©RIPRODUZIONE RISERVATA

Alessandra Longo23 febbraio 2016 sez.</column>
        </table>
        <table name="tblWebData">
            <column name="Article">Quella mattina faccia a faccia con i padrini

... l’idea della mafia sconfitta fosse sbagliata, però, si sarebbe scoperto nel ’92. Nel frattempo in quel 10 febbraio del 1986 si poteva celebrare il fatto che Palermo da capitale della mafia, diventava...
la Repubblica 10 febbraio 2016 pag. 10 sez. SOCIETA</column>
        </table>
        <table name="tblWebData">
            <column name="Article">Quella mattina faccia a faccia con i padrini


ROBERTO LEONE

MONITOR e telecamere sono dappertutto. Gli spazi enormi, quasi da palasport, sono dominati dal verde, un colore ormai perduto in una Palermo segnata da un'impressionate striscia di cadaveri mai vista prima. La seconda guerra di mafia (1981-83) si era conclusa da poco e quella che si apriva quella mattina all'aula bunker, era, o meglio avrebbe dovuto essere, l'era post bellica. Dalle confessioni di Buscetta e Contorno e dalle indagini del pool antimafia di Antonino Caponnetto, Giovanni Falcone e Paolo Borsellino, era nato il maxiprocesso che andava a cominciare. Che l'idea della mafia sconfitta fosse sbagliata, però, si sarebbe scoperto nel '92. Nel frattempo in quel 10 febbraio del 1986 si poteva celebrare il fatto che Palermo da capitale della mafia, diventava anche capitale dell'antimafia. Non era cosa da poco che, per la prima volta, la massima organizzazione dei clan, la cosiddetta Cosa nostra, venisse processata a Palermo, nella sua città simbolo. Nei decenni precedenti questo non era stato possibile.

La prima guerra di mafia (61-63, finita con la strage di Ciaculli) aveva visto giudici e imputati in trasferta in tribunali fuori dall'Isola, da Catanzaro a Bari. Processi lunghi e controversi che si erano conclusi con condanne che poi, in gran parte, non avevano retto all'esame della Cassazione. Insomma le cosche ne erano uscite con l'aura di impunità accresciuta e tutto era ripreso come prima. Anzi peggio, visto che a Palermo oltre ai mafiosi, questa volta erano caduti anche magistrati, poliziotti, carabinieri come mai era accaduto prima nella pur sempre sanguinosa storia della mafia. Quella trama non si ripeterà. Sulla scena era entrati i pentiti e non del livello di quel Leonardo Vitale che nel ‘73 aveva raccontato per la prima volta dall'interno Cosa nostra. Perni dell'inchiesta che aveva portato al maxiprocesso, erano stati un pezzo da novanta come Buscetta, il boss dei due mondi, e un uomo d'azione come Totuccio Contorno, braccio destro di Stefano Bontade. Entrambi sarebbero stati protagonisti all'aula bunker. All'Ucciardone sono accreditati seicento giornalisti italiani e stranieri, cifra degna della finale di un Mondiale di calcio. Ci sono decine di troupe tv. Palermo va sui tg di mezzo mondo per la prima volta non per una strage di mafia ma per un processo alla mafia.

Ci si incolonna agli ingressi con il metal detector, altra novità per chi non aveva vissuto gli anni del terrorismo, e poi si scoprono le tribune, dove la gente si è assiepata sin dalle 8,30. Quella della stampa è stracolma. Dai gradini si scorge l'immensa platea, gli scranni dei giudici vuoti, i banchi degli avvocati con qualche giovane praticante già al suo posto in attesa dei principi del foro. E poi le gabbie. Sono state costruite nel perimetro dell'aula sotto la gradinata e quindi non si possono vedere tutte insieme ma solo quelle sul lato opposto. Si scorgono i boss dietro le sbarre: &quot;Ecco, là c'è Liggio&quot;. &quot;Dov'è? Bagarella, lo vedi?&quot;. &quot;Quello in fondo è Pippo Calò&quot;. I fotografi che stanno sulla moquette verde scattano le prime foto. E chi li aveva mai visti così da vicino, tutti insieme poi? Mancano Michele Greco, Totò Riina e Bernardo Provenzano. Il primo verrà preso pochi giorni dopo, per gli altri la latitanza sarà ancora lunga.

Accanto alla tribuna stampa c'è la sala stampa, piena di tavoli e tv dove a circuito chiuso passano le immagini di quello che sta accadendo a pochi metri di distanza e nella quale all'inizio non vuole stare nessun cronista. Tutti si accalcano nella tribuna, sui gradini, sulla balconata. Ci si sporge e ci si spinge. Si scoprirà, poi nel corso del processo, che in realtà il dibattimento, gli interrogatori e soprattutto i confronti si seguono e si ascoltano meglio in sala stampa. In tv ci sono i primi piani dei boss, si scoprono i dettagli dei loro abiti, si ascoltano meglio le loro parole, si seguono i confronti senza perdersi le battute fondamentali. Come quando Tommaso Buscetta spiazza Pippo Calò ricordandogli l'omicidio Lallicata, uno dei momenti storici del maxi. O come quando Totuccio Contorno lascia allibito il presidente Alfonso Giordano che lo sta interrogando sull'agguato a Brancaccio contro di lui nel giugno '81. «Contorno, scusi, ma lei ci sta raccontando che, mentre guidava la moto a forte velocità, nel frattempo riusciva a sparare e anche a colpire il bersaglio?» domanda il magistrato. E lui, senza scomporsi: «Minchia, signor presidente, è che vuole… io

sugnu troppo bravo». Risate.

Quando la corte entra nell'aula bunker e cala il silenzio nell'astronave, inizia la chiamata degli imputati: sono 375. La lettura durerà quasi tre ore, una prova estenuante che manda subito in crisi l'organizzazione. La moderna astronave giudiziaria, preludio di quello che sarà la rivoluzione tecnologica con telefonini e computer, va ancora a carbone. La mafia invece ha già scoperto l'elettronica e dopo la sentenza definitiva del maxi nel gennaio '92, prepara tritolo e telecomandi. E così quel verde del 10 febbraio scolorirà presto e non segnerà l'inizio dell'era post bellica nella lotta alle cosche. Nell'infinita guerra tra Stato e mafia tornerà a dominare il rosso delle stragi.

©RIPRODUZIONE RISERVATA

Pippo Calò, il cassiere della mafia, nella gabbia dell'aula bunker

10 febbraio 2016 sez.</column>
        </table>
        <table name="tblWebData">
            <column name="Article">&quot;Allarme rosso ma qui manca tutto&quot;


CHIARA SPAGNOLO

VENTICINQUEMILA migranti bloccati in Grecia potrebbero puntare a raggiungere l'Italia attraversando in barca il Canale d'Otranto: la Puglia trema di fronte a una possibile ondata migratoria di immani proporzioni. Perché, al di là dei proclami, dal Governo finora non si è mosso nulla per fronteggiare eventuali sbarchi di massa in Puglia, né in termini di sicurezza né di accoglienza. Gli uomini messi in campo dalle forze dell'ordine sono gli stessi di sempre e così i mezzi con cui bisogna pattugliare l'Adriatico e organizzare ipotetici soccorsi. Nessun capitolo di spesa aggiuntivo è stato aperto per rifornire di carburante aerei e motovedette, né predisposto l'invio in Salento di reparti di rinforzo per presidiare i suoi 300 km di coste.

Eppure l'allarme è reale, alla luce delle informazioni che l'intelligence raccoglie quotidianamente al di là del mare, in Grecia dove i profughi siriani sono fermi a causa delle limitazioni dei Paesi a nord, e in Turchia, passaggio obbligato nella fuga dall'inferno.

«C'è preoccupazione per l'effetto rimbalzo che la chiusura della rotta balcanica potrebbe avere sulla Puglia — spiega il procuratore capo della Direzione distrettuale antimafia di Lecce, Cataldo Motta — Per ora non abbiamo segnali concreti della ripresa dei viaggi ma molti sospetti sul fatto che siano in corso di organizzazione. Se è vera la teoria dei vasi comunicanti queste persone bloccate in Grecia si riverseranno via mare verso l'Italia». E fermarle diventerà praticamente impossibile. Perché sono tante, disperate, disposte a tutto pur di mettere piede in Europa. «Le migrazioni — aggiunge Motta — sono fenomeni non arrestabili né condizionabili» e nessuno lo sa meglio di lui che, negli anni Novanta, si trovò a fare i conti con l'esodo degli albanesi. In quegli anni i migranti arrivavano sui mercantili, come la Vlora che nell'agosto 1991 portò a Bari 20mila persone e la Kater I Rades che nel marzo 1997 affondò dopo uno speronamento provocando 108 morti. Di recente, invece, i mezzi di trasporto privilegiati dai gruppi criminali che gestiscono i viaggi della speranza verso il Salento sono state imbarcazioni piccole e veloci, difficili da intercettare e utili per fuggire. Le cronache degli ultimi anni raccontano di sbarchi avvenuti prevalentemente in provincia di Lecce, con qualche sporadico episodio nel brindisino, e di un numero di migranti sempre inferiore a cento. L'unica eccezione fu il caso della Blue Sky, che il 30 dicembre 2014 fu lanciata alla deriva contro le scogliere del Capo di Leuca con 796 siriani a bordo. Quel viaggio ha fruttato agli organizzatori diversi milioni di euro e oggi alcuni investigatori del pool antimmigrazione della Procura di Lecce pensano che i gruppi criminali transnazionali non si lasceranno sfuggire l'occasione di fare ulteriori affari.

Forse anche il sodalizio che oltre un anno fa staccò i biglietti della Blue Sky, operativo tra Siria, Turchia, Libano, Romania e Italia. E se pure nel nostro Paese, al momento, non risultano movimenti certi della criminalità organizzata, è chiaro che se i barconi ricominciassero a solcare l'Adriatico la mafia nostrana non si lascerebbe sfuggire la possibilità di arraffare una fetta della torta. Fatta di viaggi, ma anche di tutte le pratiche connesse all'accoglienza. E se pure sembrano ormai lontani i tempi in cui don Cesare Lodeserto gestiva a suo piacimento il centro Regina Pacis di San Foca, in Salento alcune ombre continuano ad addensarsi sulla gestione dei luoghi che accolgono gli immigrati. Minori in primis, come evidenziano anche i dati dei Tribunali competenti. Solamente a Taranto nel 2015 sono arrivati circa 800 ragazzini ma metà di essi è scomparsa praticamente nel nulla.

©RIPRODUZIONE RISERVATA

Il Canale d'Otranto il più esposto: si teme l'arrivo di carrette e la spola dei gommoni gestiti dai clan

27 febbraio 2016 sez.</column>
        </table>
        <table name="tblWebData">
            <column name="Article">Infiltrazioni delle cosche Bindi: &quot;Approfondiamo&quot;


&quot;Dall'analisi prodotta finora posso dire che si conferma l'utilità della nostra presenza come commissione in questa parte della Puglia&quot;. Lo ha detto il presidente della Commissione antimafia, Rosy Bindi nella prefettura di Lecce. &quot;Abbiano terminato l'ascolto delle prefetture delle tre province del distretto, assieme alle forze di polizia», ha aggiunto. Alla domanda se fossero emerse situazioni di infiltrazioni della malavita in pubbliche amministrazioni, Bindi ha risposto che &quot;sono emerse delle criticità che ora approfondiremo con la magistratura, anche se quello che sta emergendo è la conferma che non si tratta ancora di una mafia imprenditrice&quot;.

24 febbraio 2016 sez.</column>
        </table>
        <table name="tblWebData">
            <column name="Article">Mafia e politica Esposito e Sabella stasera a dibattito


UNA serata sulle infiltrazioni delle mafie nella politica. Tema che a Torino è diventato di drammatica attualità con le inchieste «Minotauro» e, più recentemente, «Big Bang». Indagini che hanno messo in evidenza rapporti inconfessabili o anche solo vischiosi tra le n'drine calabresi ed esponenti politici di destra e di sinistra. Se ne parla questa sera alle 21 in corso Ferrucci 65 per iniziativa del coordinamento «Rifare l'Italia » del Pd. Intervengono i parlamentari Anna Rossomando e Stefano Esposito, l'ex assessore alla legalità del comune di Roma, Alfonso Sabella, il cronista de «La Stampa» Giuseppe Legato. Coordina la serata Paolo Griseri di «Repubblica». Titolo della serata: «Impegno capitale. A Roma come a Torino contro le mafie, per la legalità ». Sabella ex assessore della giunta di Ignazio Marino, parlerà degli sviluppi delle indagini su «Mafia capitale».

©RIPRODUZIONE RISERVATA

25 gennaio 2016 sez.</column>
        </table>
        <table name="tblWebData">
            <column name="Article">LA SOLITA CASTA ALLA CONQUISTA DELLA COMPAGNIA




IN UN AGITARSI poco elegante di partiti, corporazioni ed enti vari, alcuni dei quali in disarmo forzato, si sta assistendo a un confuso affaccendarsi di personaggi noti, facce già viste e comunque riciclate in nome della fedeltà e non certo della lealtà, amici degli amici dai quali al momento buono ci si può poi aspettare qualcosa di più della riconoscenza. Si è fatto sempre così e si continua a fare così, tanto più in questa tornata che presenta inoltre due novità costituite dal fatto che essa va a sbattere contro le elezioni amministrative e dalla prospettiva che la Compagnia presto disporrà di una massa di danaro tale da aumentare notevolmente il suo potere nel dispensare aiuti e sovvenzioni con un largo margine di discrezionalità.

Nei giorni scorsi da più parti era stata formulata la proposta di rinviare il rinnovo di presidente e consiglio della Compagnia a dopo le elezioni. Con ciò si voleva in partenza cancellare il sospetto di scelte interessate da parte del primo socio della Compagnia stessa, ovvero del Comune. Il sindaco Fassino, impegnato nella corsa per il secondo mandato, ha respinto questa proposta e lo ha fatto tecnicamente senza venir meno alle regole. Non esistendo infatti gli obblighi imposti da un &quot;semestre bianco&quot;, può scegliere di fare quel che gli compete fino all'ultimo giorno utile e l'indicazione per la Compagnia rientra in questo limite temporale. Accettare la proposta forse poteva essere una questione di opportunità e comunque un rischio accettabile tenuto conto delle probabilità di una sua riconferma, ma lui ha optato per un percorso senza sorprese.

La seconda novità, non proprio disgiunta dalla prima, deriva dal fatto che la Compagnia, sulla base di quanto disposto dal protocollo Acri-Mef dell'aprile 2015, ridurrà di un 4 per cento la sua quota in Intesa Sanpaolo. Per questa operazione ha tre anni di tempo ma ha già provveduto a nominare Banca Lazard come advisor e ciò lascia presumere che non aspetterà il 2018 per farlo. Questa cura dimagrante della Compagnia (che attualmente, col 9,38 per cento, è il più importante azionista di Ca' de Sass) farà affluire nelle sue casse qualcosa come 2 miliardi di euro, una massa di danaro da investire in acquisizioni e interventi. Stando così le cose appare evidente che il potere del presidente della Compagnia e del consiglio è destinato a crescere enormemente. Questo spiega il gran daffare che in molti si danno per conquistare le posizioni nella conquista di un posto al vertice della casta.

Proprio così. È una casta quella che riprenderà il comando della Compagnia. Ne faranno infatti parte persone che, non essendo stato modificato il meccanismo istitutivo fissato dalla legge Amato a suo tempo tesa a esaltare il ruolo della società civile e a limitare quello della politica, finiscono per essere rappresentanti di enti pubblici, perciò nominati ma non eletti, che però si comportano come se fossero proprietari. Ciò vuol dire che disporre di un capitale di due miliardi (quasi il 200 per cento del bilancio del Comune) da investire sul territorio fa del presidente della Compagnia una specie di alter ego del sindaco e, nell'ipotesi meno generosa, un suo competitor. In ogni caso una carica verso la quale Palazzo di Città non potrà essere indifferente. Non è un caso che già si dica che parte di quei due miliardi saranno destinati all'acquisto di pezzi del patrimonio pubblico che il Comune sarà costretto ad alienare per cercare le risorse finanziarie di cui ha stretto bisogno.

Sotto questo punto di vista è molto importante la sensibilità dell'interlocutore che non è solo una disponibilità ad eseguire. Fassino non potrà non tenere conto di tutto e forse lo ha già fatto con la decisione di rifiutare il rinvio della scelta a dopo le elezioni.

©RIPRODUZIONE RISERVATA

28 febbraio 2016 sez.</column>
        </table>
        <table name="tblWebData">
            <column name="Article">E' la pace di Scarpino, Via a conferenza servizi a settembre la riapertura


NADIA CAMPINI

AMIU e Città Metropolitana hanno fattola pace su Scarpino, la conferenza dei servizi per ‘Scarpino 3' si aprirà il 2 marzo e a settembre dovrebbe aprire il nuovo pezzo di discarica, destinato comunque ad accogliere solo il residuo dei rifiuti genovesi dopo il pre-trattamento. Lunedì scorso Amiu e Città Metropolitana hanno firmato ben due accordi di transazione destinati a mettere fine alle contese giudiziarie che avevano finora bloccato tutti i programmi impiantistici del piano industriale Amiu. Solo poche settimane fa l'azienda aveva addirittura minacciato di chiedere i danni alla Città Metropolitana se non fossero arrivate le autorizzazioni che attendevano da mesi per procedere a realizzare gli impianti previsti a Scarpino, in particolare quello per la separazione secco-umido, un impianto da 235.000 tonnellate l'anno. Secondo il piano industriale Amiu infatti i rifiuti andranno portati a Scarpino per la separazione, poi l'umido dovrà essere avviato ai biodigestori, per il momento fuori iGenova in attesa che venga realizzato un impianto di questo tipo nella territorio della Città metropolitana, mentre il secco dovrebbe andare alla fabbrica dei materiali, a Campi per essere ulteriormente trattato e avviato al riciclo, e l'ultimo residuo tornare poi a Scarpino.

Il punto della situazione è stato fatto l'altro ieri tra azienda, Comune, Città Metropolitana e sindacati, che restano comunque preoccupati perchè le incertezze su tutto l'assetto del sistema rifiuti sono ancora numerose. «Qualche passo avanti è stato fatto – dice Corrado Cavanna, segretario generale della Cgil Funzione Pubblica – ma non c'è ancora chiarezza sugli atti che la pubblica amministrazione vuole compiere e sulle risorse che si potranno considerare per mettere in sicurezza l'azienda, l'occupazione e il reddito dei lavoratori. E siamo preoccupati anche per gli effetti che queste decisioni avranno a valanga sul servizio e sulle tasche dei cittadini». I punti ancora incerti restano parecchi. Se l'impianto di separazione secco-umido può finalmente andare avanti, per la fabbrica dei materiali è stata individuata l'area ed è quella di Campi, di proprietà di Amt, dove una volta avrebbe dovuto sorgere l'autoparco. Ai sindacati il Comune ha annunciato che sta avviando le procedure per variare la destinazione d'uso, una pratica che richiederà un passaggio in consiglio comunale e quindi tempi non certamente brevi, senza tenere conto del fatto che in Comune la giunta conta su una maggioranza sempre più traballante. Il tema del biodigestore è ancora più avvolto dalle nebbie e su tutto incombe il problema della vendita di Amiu. Palazzo Tursi sta studiando l'ipotesi di varare un'operazione di aumento di capitale per fare entrare un socio privato, Iren, che a questo punto avrebbe la maggioranza della società, ma oltre alle resistenze politiche c'è anche il problema di non svendere la società. Secondo il verbale di incontro redatto al termine della riunione sindacale infatti il Comune ha fatto sapere che «la stima dell'advisor si colloca tra i 9 e i 20 milioni d euro», ma «l'amministrazione si sta già adoperando per renderla più adeguata agli effettivi valori aziendali».

©RIPRODUZIONE RISERVATA

Accoglierà la parte restante dopo il trattamento a parte dell'umido (Forse nel biodigestore) e in seguito alla raccolta differenziata

TROVATA L'INTESA SULLA DISCARICA

Il sindaco di Genova e metropolitano Marco Doria e il presidente di Amiu Marco Castagna: su Scarpino si riparte

28 febbraio 2016 sez.</column>
        </table>
        <table name="tblWebData">
            <column name="Article">Immobili ceduti ad Arte inchiesta della Corte dei conti




GIUSEPPE FILETTO

GLI &quot;007&quot; del Mef hanno trasmesso la &quot;denuncia&quot; alla Corte dei conti, e la Procura (braccio investigativo della giustizia contabile) ha aperto l'inchiesta. Il vice procuratore Silvio Ronci avrebbe già aperto un fascicolo alla fine del 2015 ma al momento non sarebbe stata svolta ancora alcuna attività istruttoria.

In ogni modo, gli ispettori romani di Via XX Settembre hanno puntato l'attenzione sul bilancio del 2013 e la segnalazione mette nei guai l'ex Giunta Burlando.

Non basta, però, il richiamo della Sezione Controllo della Corte dei conti, che nel luglio scorso in sede di &quot;parifica&quot; aveva vidimato il bilancio regionale del 2013, ma con una sorta di rimprovero: il documento di programmazione economica e di gestione finanziaria è viziato appunto dalla vendita degli immobili ad Arte (l'ex Iacp) e dall'incasso virtuale di circa 103 milioni di euro.

L'ex presidente Claudio Burlando, l'allora assessore al Bilancio Pippo Rossetti, gli altri assessori presenti in quella seduta di giunta ed anche i dirigenti del Dipartimento Finanze rischiano parecchio: se dovessero essere mandati a processo e anche la sezione giudicante della Corte dei conti dovesse riconoscere il danno e sentenziare a loro sfavore, potrebbero essere chiamati al risarcimento in solido.

Per capire, bisogna riavvolgere il nastro del tempo. Nel 2013 i conti di Via Fieschi sono in rosso: c'è un notevole buco di bilancio, provocato soprattutto dalla spesa sanitaria che sulle uscite della Regione pesa all'80%. E per pareggiarlo, i &quot;ragionieri&quot; della Regione si arrampicano sugli specchi, mettono in pratica la cosiddetta finanza creativa, tanto promossa e sponsorizzata dall'ex ministro Giulio Tremonti. Senza di ciò, sulla base dei parametri fissati dalla legge, la capacità di indebitamento (mutui e prestiti) della Regione sarebbe stata gravemente decurtata, impedendo di finanziare opere pubbliche di un certo peso.

Così, la Regione cede - o fa finta di vendere secondo il Mef - alcuni immobili (tra cui l'ex ospedale psichiatrico di Quarto e l'ex manicomio di Cogoleto) di proprietà della Asl Tre all'Azienda Regionale Territorio ed Edilizia. Da questo ente strumentale della stessa Regione ottiene 103 milioni di euro. Meglio dire: dovrebbe ottenere. L'ex istituto case popolari, però, non ha liquidità, chiede quindi un prestito alla Carige. Ed a coprire, come anticipo, l'80 per cento della somma, è proprio la Regione.

Già in sede di &quot;parifica&quot; la Sezione Controllo della Corte dei conti regionale aveva affossato il bilancio del 2014 che contemplava queste somme, tanto da segnalarlo nella relazione di inaugurazione dell'anno giudiziario nel 2015, letta dal procuratore generale Ermete Bogetti.

Contro questa bocciatura la Giunta Burlando aveva presentato ricorso, ma in Appello (a Roma) era stato respinto per inammissibilità. I giudici contabili della Capitale, a sezioni riunite, avevano spiegato la stangata su tre punti: il primo, sui 17 milioni di euro che l'ente avrebbe dovuto accantonare nel 2014 per far fronte ai rischi dei &quot;derivati&quot;; il secondo basato sui 91 milioni di residui, dai magistrati giudicati inesigibili perchè ormai troppo vecchi: il terzo, puntava sui 103 milioni, pari al valore calcolato degli immobili.

Burlando aveva fiducia sul ricorso e sperava in una sentenza favorevole. La Ragioneria di via Fieschi, infatti, aveva iscritto queste somme di denaro come &quot;poste attive&quot;. Anche se la Sezione di Controllo aveva detto che bisognava inserirle tra quelle &quot;passive&quot;. Così facendo, tra oneri ed interessi, il buco di bilancio si aggirava intorno ai 450 milioni di euro.

I funzionari dell'assessorato al Bilancio, tuttavia, hanno fatto una verifica presso il ministero, che avrebbe garantito la solvibilità dell'80% dei 17 milioni di &quot;derivati&quot;, contratti nel 2000 con la banca giapponese Nomura e con Merry Linch. Quindi le somme potrebbero essere considerate attive. Per la Sezione di Controllo, invece, i flussi finanziari dei contratti derivati costituiscono &quot;un'operazione irregolare, in quanto potenzialmente pregiudizievole degli equilibri di bilancio&quot;.

I giudici contabili fanno lo stesso discorso per i 91 milioni di crediti non esigibili, che potranno essere conteggiati soltanto per una decina di milioni.

©RIPRODUZIONE RISERVATA

Il Ministero delle Finanze accusa Burlando e la sua manovra creativa per ridurre il buco sanità

28 febbraio 2016 sez.</column>
        </table>
        <table name="tblWebData">
            <column name="Article">Termini Imerese sequestrata l'auto del sindaco &quot;Uso improprio&quot;


SALVO PALAZZOLO

I carabinieri del gruppo Monreale si sono presentati a sorpresa nella sede dell'autoparco comunale di Termini Imerese. Cercavano la Fiat Punto del sindaco. A un impiegato hanno mostrato un provvedimento di sequestro firmato dal procuratore capo Alfredo Morvillo e dal sostituto Giacomo Brandini. Ma l'auto non c'era. Era in riparazione in un deposito privato. E lì i carabinieri della Compagnia di Termini Imerese sono andati per portare via l'auto.

C'è un'inchiesta della magistratura sull'utilizzo della vettura istituzionale del primo cittadino Salvatore Burrafato. I magistrati hanno inviato i carabinieri anche in Comune, per acquisire tutta la documentazione sui movimenti dell'auto: fogli di viaggio, statini delle trasferte, spese per la benzina e la manutenzione. L'indagine è coperta da un fitto riserbo, ma sembra che da alcune indagini riguardanti altre questioni sia emerso un uso irregolare di quella Fiat Punto. E al vaglio ci sarebbe la posizione del primo cittadino, che avrebbe usufruito della vettura per fini tutt'altro che istituzionali. Un caso che fa discutere.

Salvatore Burrafato, figlio del brigadiere della polizia penitenziaria ucciso dalla mafia nel 1982, è uno dei simboli del movimento antimafia. Dopo la perquisizione della sua auto blu dice all'agenzia Ansa: «Aspettiamo responsabilmente che la giustizia faccia ogni opportuno adempimento. Non potrebbe essere altrimenti data la mia storia personale».

Ma resta il giallo attorno a quella Fiat Punto. Non è ancora chiaro chi o cosa abbia sollevato il caso. Di sicuro, dopo alcuni accertamenti preliminari, la procura ha voluto acquisire tutti gli atti sugli spostamenti della vettura. E l'inchiesta sembra ancora all'inizio. Il fascicolo risulta «contro ignoti», ma ci sarebbero già delle ipotesi di reato attorno a cui lavorano i magistrati. Peculato e abuso d'ufficio. Gli inquirenti stanno anche verificando se la vettura sia stata utilizzata da persone diverse dal primo cittadino.

©RIPRODUZIONE RISERVATA

Il Municipio di Termini Imerese e, in basso, in sindaco Salvatore Burrafato

26 febbraio 2016 sez.</column>
        </table>
        <table name="tblWebData">
            <column name="Article">&quot;Borsellino e Georgofili, una mano straniera&quot;


FIRENZE.

La regia di «un'entità internazionale» potrebbe nascondersi dietro alla strage del ‘93 a Firenze in via dei Georgofili e anche all'omicidio del magistrato palermitano Paolo Borsellino, che fu ucciso l'anno prima. Sono parole pronunciate dal presidente dell'Autorità anticorruzione Raffaele Cantone durante un incontro con gli studenti del liceo fiorentino Salvemini-Duca d'Aosta organizzato ieri da Patrizia Parisi, un'insegnante napoletana che con Cantone collabora da anni. Rispondendo alla domanda di un ragazzo sulla scomparsa dell'agenda rossa che Borsellino portava sempre con sé, Cantone ha svelato i suoi dubbi. «Sono abituato a ragionare sui fatti e non ho nessuna prova, sia ben chiaro. Ma mi sono sempre chiesto come Riina, che era furbissimo ma anche molto ignorante, sia stato in grado di costruire una strategia così raffinata e particolare come quella di colpire l'obiettivo dei Georgofili, tra l'altro considerato una sorta di simbolo massonico », spiega Cantone riferendosi a quell'ipotesi, poi caduta, emersa durante le indagini per cui una stanza dell'Accademia sembrava poter essere adatta ad ospitare le riunioni di una loggia. «Perché scegliere un obiettivo così poco conosciuto? Io non credo a chi cerca a tutti i costi di tirare in ballo complotti dei servizi segreti italiani. A volte invece di guardare vicino, in casa nostra, si potrebbe guardare più lontano». Quanto lontano Cantone non lo specifica ma spiega meglio le sue perplessità. «Dico che ci possono essere anche entità internazionali sullo sfondo, come tante volte in Italia abbiamo visto agire... La mia idea è che i messaggi mafiosi hanno una caratteristica ben precisa, quella di essere diretti al soggetto che li deve comprendere e solo a lui. Io sono laico in questo: pensiamo sempre ai servizi segreti italiani ma potrebbe essere anche altro. Prendiamo ad esempio la strage di Bologna: nessuno ha mai capito perché sia stata compiuta. Ma probabilmente quando è stata fatta qualcuno sapeva perché era stata fatta, chi doveva capire capì, questa è la mia idea». I dubbi sollevati dal magistrato riguardano anche l'omicidio di Borsellino: «Perché scegliere di colpirlo nel momento in cui c'era la massima allerta intorno a lui e lui stesso viveva con la sensazione di avere il tempo contato? Quella strage ha comportato una stretta senza precedenti nei confronti della mafia, per la criminalità organizzata uccidere Borsellino fu una sorta di &quot;omicidio suicidio&quot;. Scelta incomprensibile dunque, visto l'effetto paradossale che produsse». Per la strage dei Georgofili Riina e i vertici di Cosa Nostra sono stati condannati all'ergastolo. Secondo alcuni pentiti, tra cui Spatuzza, il vero obiettivo da colpire sarebbero stati gli Uffizi, vicinissimi ai Georgofili.

©RIPRODUZIONE RISERVATA

Ha risposto alle domande degli studenti: &quot;Perché pensare sempre ai Servizi deviati? Dietro quelle stragi potrebbero anche esserci delle entità internazionali&quot;

IL MAGISTRATO

Raffaele Cantone presiede l'Autorità anticorruzione

Simona Poli26 febbraio 2016 sez.</column>
        </table>
        <table name="tblWebData">
            <column name="Article">&quot;Ma sul fronte dei diritti nessun progresso&quot;


«NON

vedo cambiamenti per i diritti umani, credo nella democrazia, ma ho paura che possa esserci anche questa volta un grosso fraintendimento». Il regista Keywan Karimi, 30 anni, pochi giorni fa ha visto confermata in appello la sentenza che lo condanna per propaganda contro il governo a 223 frustate e un anno di carcere. La mobilitazione internazionale dei mesi scorsi è riuscita a influire solo sugli anni comminati, che erano sei, per i contenuti del documentario Writing on the City, dedicato alle scritte sui muri di Teheran dal 1979 a oggi. In attesa che lo vadano a prendere, Karimi sta girando un nuovo documentario, questa volta sulla propria storia, incluse le cure di chemioterapia di sua madre. Risponde dopo un'altra giornata di riprese in giro per la capitale.

Contento del voto a favore dei riformisti?

«Non riesco a esserlo. Diciamo che non credo nel modo iraniano di fare elezioni, e non ho votato».

Ma i giovani sono andati in molti a votare, con grandi speranze.

«Questo governo però sta continuando ad arrestare le persone per le loro attività intellettuali. C'è qualche cambiamento che riguarda le sanzioni, ma io non ho ancora capito perché devo andare in carcere: nel mio lavoro mostravo materiale d'archivio datomi proprio da istituzioni ufficiali. E mi è andata bene, anche se ho avuto la condanna al maggior numero di frustate della nostra storia: se non riuscirò a evitarle, magari con l'aiuto dei medici, batterò il Guinness dei primati. Un anno di carcere però è nulla: cinque persone pochi giorni fa sono state condannate a 15 anni per la stessa imputazione. Le loro colpe? Leggere libri in gruppo, per esempio».

Non ha fiducia in Rouhani o in Rafsanjani?

«Sono in politica da tanto, fanno parte della vecchia gerarchia del potere. Le vere novità potrebbero darcele solo nuovi politici».

Lei è stato all'estero per ricevere dei premi cinematografici dopo essere uscito su cauzione: perché è rientrato in Iran?

«Credo nel mio paese, bisogna stare qui — essere di esempio».

©RIPRODUZIONE RISERVATA

La gente continua a essere arrestata per le sue iniziative intellettuali. Cinque persone sono state condannate a 15 anni perché leggevano libri in gruppo

Il regista Keywan Karimi

Alessandra Baduel28 febbraio 2016 sez.</column>
        </table>
        <table name="tblWebData">
            <column name="Article">Immobili ceduti ad Arte inchiesta della Corte dei conti

GIUSEPPE FILETTO GLI “007” del Mef hanno trasmesso la “denuncia” alla Corte dei conti, e la Procura (braccio investigativo della giustizia contabile) ha aperto l’inchiesta. Il vice procuratore Silvio Ronci avrebbe già aperto un fascicolo alla fine del 2015 ma al momento non sarebbe stata s...
la Repubblica 28 febbraio 2016 pag. 07 sez. CRONACA</column>
        </table>
        <table name="tblWebData">
            <column name="Article">La Roma non trova più ostacoli El Shaarawy la trascina al terzo posto


EMPOLI.

Saluti da Empoli, ora divertitevi tra voi: è questo il messaggio stampato sulla cartolina che la Roma spedisce al campionato. Le immagini di copertina del pomeriggio al Castellani sono la sesta vittoria di fila e la doppietta di El Shaarawy, 4 gol in 5 gare con la Roma, rappresentante principe della rivoluzione d'inverno che ha cambiato il volto della squadra tornata terza. E che paradossalmente alimenta i rimpianti per quel che poteva essere e (forse) non sarà. Certo stamattina, svegliandosi, a Trigoria potranno leggere di una classifica che li vede nuovamente terzi, con la prospettiva di godersi in poltrona la due giorni di scontri diretti, Fiorentina-Napoli lunedì e Juventus-Inter stasera. Domandandosi inaspettatamente cosa doversi augurare. Già, perché oggi la Roma sfoggia di nuovo il miglior attacco della serie A, 55 gol, uno più del Napoli, e scopre che il primo posto è lontano appena cinque punti, quattro il secondo e con lo scontro diretto da giocare in casa. Lui, Spalletti, al giochino di scegliere se guardare avanti o dietro non si presta, ancora: «Non culliamoci sui risultati». Ma da domani bar e mercati della capitale si chiederanno, con un po' di rammarico: &quot;Dove sarebbe oggi la Roma se si fosse cambiato prima?&quot;. Perché Spalletti ha trasformato l'armata Brancaleone eliminata a dicembre dallo Spezia in coppa Italia in un esercito che da un mese non sa far altro che vincere: 18 punti, 18 gol e solo 3 subiti nelle ultime 6 gare. Non le ha impedito di violare Empoli nemmeno la più dolorosa questione della storia giallorossa: l'abiura di Francesco Totti, la rottura pubblica e reciproca di una settimana fa con l'allenatore mista all'ansia per l'arrivo di Pallotta, che in queste ore sbarcherà in città per parlare con lui dell'eventualità o meno di un rinnovo per un anno. Con Dzeko e Salah la Roma aveva scavallato la domenica di passione tottiana asfaltando sotto 5 gol il Palermo, s'è ripetuta grazie a Pjanic e El Shaarawy facendone 3 all'Empoli. Masticandolo pure se dimezzata - Manolas, Florenzi e Dzeko influenzati, Nainggolan uscito dopo mezz'ora per un infortunio al polpaccio - pure soffrendo. Spalletti è passato in 45 minuti dall'irriverente linguaccia del primo tempo, forse all'arbitro, forse a un collaboratore, al segno della croce dopo il 3-1, tributo a entità celesti che evidentemente vegliano la sua Roma (sull'1-2 contatto sospetto tra Zukanovic e Maccarone in area romanista, ignorato da Gervasoni). Succede persino che l'allenatore riesca a ignorare l'ennesimo scherzo di Totti in panchina, una bottiglietta rovesciata sul seggiolino del team manager, e anzi spinga il capitano, quasi abbracciandolo, sotto la curva in trasferta che canta i nomi di entrambi, rimangiandosi i fischi ingiusti di sette giorni fa all'Olimpico. Ai più attenti Empoli ha detto pure che, in questa Roma, Totti non gioca dall'inizio nemmeno quando manca Dzeko (&quot;Volevo metterlo nel finale, ma la squadra faticava&quot;, spiega Spalletti). La notizia è che, in una giornata così e dopo un mese come questo, alla questione non fa più caso (quasi) nessuno.

©RIPRODUZIONE RISERVATA

EMPOLI (4-3-1-2)

Skorupski 5 - Laurini 5.5, Cosic 5.5, Ariaudo 5.5, Mario Rui 6 - Zielinski 6, Paredes 5, Croce 5.5 (dal 19' st Livaja 5) - Krunic 6 (dal 7' st Buchel 5) -Pucciarelli 6, Maccarone 6 (dal 28' st Mchedlidze sv).

ROMA (4-3-3)

Szczesny 6 - Maicon 5.5 (dal 28' st Manolas sv), Rudiger 6, Zukanovic 5.5, Digne 6.5 - Pjanic 6.5, Keita 6, Nainggolan 6.5 (dal 37' pt Falque 6) -Salah 7, Perotti 6.5, El Shaarawy 7.5 (dal 34' st Dzeko sv).

ARBITRO: Gervasoni 5 NOTE: espulso Mario Rui, ammoniti Pucciarelli, Pjanic, Perotti. Spettatori 10mila circa.

4 GOL

Doppietta al Castellani per Stephan El Shaarawy: 4 i suoi gol in campionato

Matteo Pinci28 febbraio 2016 sez.</column>
        </table>
        <table name="tblWebData">
            <column name="Article">Virtus, la prima notte di Bucci Valli: &quot;Sorriderò, spero alla fine&quot;


LUCA SANCINI

TORNA in campo stasera alle 20.30, all'Unipol Arena, la Virtus, dopo due settimane di inattività, avendo di fronte la corazzata Milano, reduce invece da una fila di quattro gare (vinte) in sei giorni, dentro le quali ha ritrovato, vent'anni dopo, una Coppa Italia. E' sempre suggestiva la sfida tra Olimpia e Vu nere, che mandano in campo la bellezza di 41 scudetti, anche se gli ultimi incroci raccontano di divari incolmabili in campo e fuori, tra chi è irrorato dai denari di Giorgio Armani e chi va alla perenne ricerca di risorse fresche. Gli ultimi sette confronti sono finiti tutti con scarti netti, da 15 punti in su, eppure i bianconeri dovranno egualmente dar la caccia a una vittoria. I punti salvezza vanno inseguiti anche nelle curve più impervie: Torino e Pesaro, per dire, con Milano ci hanno vinto. La Virtus penultima giocherà conoscendo gli esiti dagli altri campi: c'è soprattutto Torino (ultima) contro Varese e c'è Capo d'Orlando-Caserta.

Si vedrà pure, più dagli atteggiamenti che da un risultato francamente improbabile, se un'iniezione di fiducia all'ambiente ha procurata la neopresidenza di Alberto Bucci, icona virtussina. La scelta dell'ex allenatore è stata fatta pure per riaccendere un ambiente col morale sotto i tacchi e attanagliato dalla paura. E Bucci è andato a parlare alla squadra venerdì sera, subito dopo la conferenza stampa di saluto. Conoscendolo, avrà toccato corde sconosciute a chi, come lui, ha invece guidato uomini in battaglia. Poi, è l'uomo della stella, non quello dei miracoli. «Certo che ci ha motivati, lui lo sa fare, ci conosciamo da trentasei anni – ha raccontato ieri Giorgio Valli –. Il lato emotivo è importante nello sport. Mi ha detto che devo sorridere di più, se non lo faccio spesso è perchè sono concentrato, ma ho recepito il messaggio. Spero di farlo dopo la partita».

L'Ea7, capolista con Reggio e Cremona, arriva a Bologna rinfrancata dal fresco trofeo nazionale e dalla vittoria in Eurocup in Turchia. E, Gentile a parte, annovera ora rispetto alla partita di andata tre innesti da paura: Sanders, Kalnietis e Batista. Il roster a disposizione di Jasmin Repesa è lunghissimo e zeppo di soluzioni.

Sempre da Milano, infine, erano corse voci su una trattativa tra l'avvocato italo-americano Charles Bernardini e la Virtus per l'acquisto della società bianconera. L'uomo d'affari potrebbe proporre un acquirente, del quale era pure alla ricerca, in queste settimane, per un progetto di rilancio della seconda squadra di Milano, l'ex All'Onestà. Qui, aveva avuto un abboccamento un paio di mesi fa, senza darvi però alcun seguito.

Così ieri la Fondazione Virtus con un comunicato, pur apprezzando l'interesse di eventuali compratori, ha negato che ci siano attualmente trattative in corso. D'altra parte, varato l'aumento di capitale per la Virtus Pallacanestro, ogni soluzione che apporti denari in cassa sarebbe ben vista. Ma all'orizzonte non pare vi sia, al momento, tanto da vedere.

©RIPRODUZIONE RISERVATA

Unipol Arena, 20.30: Milano, la rivale più dura, per il debutto del neopresidente Gli ultimi sette match contro l'Olimpia sono finiti con uno scarto da 15 punti in su

PENULTIMA

La Virtus di Odom ( foto), penultima in classifica, sfida Milano, che è prima

28 febbraio 2016 sez.</column>
        </table>
        <table name="tblWebData">
            <column name="Article">BACINI PRIVATIZZATI TRA STORIA E FUTURO UNA SVOLTA PER GENOVA E IL SUO PORTO


MATTEO LO PRESTI

NON perde occasione l'ammiraglio Giovanni Pettorino commissario dell'autorità portuale di rimarcare come tra i suoi prossimi provvedimenti ci sarà anche la pubblicazione del bando per la privatizzazione dei cinque bacini che al molo Giano costituiscono un grande patrimonio operativo per la vita economica della città. Un comunicato di Confindustria Genova conferma che nel 2015 sono state ben 67 le navi che sono entrate nei bacini per compiere lavori di riparazione. L'avviamento della procedura per l'affidamento in concessione a privati dei servizi di gestione dei bacini di carenaggio nasce da un preciso obbligo di legge. E' infatti la legge 84/94 che vieta all'Autorità portuale il possesso di partecipazione di maggioranza nel capitale di società che offrono servizi di interesse generale. E' questo il caso della società Ente Bacini che depositaria della attuale concessione ,terminata la procedura della gara, dovrà cessare di operare, anche perché le passività dell'Ente gravano sui bilanci dell' Autorità Portuale.

La privatizzazione dei bacini sarà una svolta importante per il porto e la fine della rigorosa convinzione che a Genova i bacini dovessero essere solo gestiti dall'autorità pubblica. Alessandro Zamponi, imprenditore noto sulle banchine, pagò a caro prezzo in anni non lontani la sfida che cercò di avviare contro il monopolio dei bacini pubblici. Oggi commenta sbalordito: «All'inizio degli anni '90 comperai a due bacini galleggianti di diverse dimensioni. Avevo un azienda che si chiamava Omsa e una clientela di armatori,che garantiva lavoro e occupazione. Spesi circa 13 miliardi di lire per mettere in sesto la struttura, adoperai la manodopera della Compagnia Ramo Industriale. L'ostilità del Cap e di alcuni potenti imprenditori locali riuscì a impedire che il mio progetto si realizzasse». L'Omsa aveva allora circa 250 dipendenti e Zamponi era armatore di dieci navi. Furono impiegate mille tonnellate di ferro per restaurare il bacino. In porto oggi molti ammettono che fu un errore. Negli stessi anni ‘90 fu chiusa la Fincantieri l'officina Oarn, poi fu la volta della Compagnia Ramo industriale. Il porto era in crisi ,qualcuno pensò di dare a Genova opportunità solo nell'ambito delle trasformazioni e degli allungamenti delle navi, chiusero circa 160 aziende specializzate nel comparto. Unica risorsa le poche manutenzioni dei traghetti . Quando Zamponi fu costretto a vendere gli inutilizzati bacini le maestranze portuali protestarono,dal Cap dichiarazioni risibili: «Nel bacino non entravano le navi». Oggi tutto capovolto: i bacini devono essere privatizzati.

Ma ad evitare che la privatizzazione dei bacini crei un nuovo monopolio incapace di soddisfare richieste di terzi è intervenuta l'Autorità Garante della Concorrenza e del Mercato che richiesta di un parere dall'Autorità Portuale sulla privatizzazione, ha chiarito regole imprescindibili. Dei cinque bacini solo tre potranno essere affidati in gestione esclusiva, gli altri due destinati a servizi di interesse generale per preservare l'accesso alle riparazioni ai tanti imprenditori che di tali strutture hanno bisogno. L'idea di adottare un modello &quot;misto&quot; sulla carta appare convincente soprattutto per soddisfare i due maggiori segmenti di mercato (navi mercantili e yacht/diportistico) e per cercare di eliminare vantaggi indebiti per operatori che possano godere di posizioni di privilegio e per garantire costi concorrenziali. E il riferimento pare rivolto alla concessione alla officina Amico del bacino numero 2 . Officina che già gode dell'utilizzo di un bacino costruito all'interno della sua concessione demaniale. Inutile ribadire che tale impianto ha sollevato in porto tanti interrogativi. Il più inquietante se lo pone Alessandro Zamponi . Concessione che in vista della privatizzazione forse potrebbe essere bloccata nella sua possibilità di proroga. «In porto esistono posizioni dominanti- dice un dirigente di palazzo San Giorgio che tutti conoscono e di cui si inizia a parlare con coraggio ».

©RIPRODUZIONE RISERVATA

&quot;

LE REGOLE

Solo tre delle cinque strutture saranno affidate in esclusiva

&quot;

28 febbraio 2016 sez.</column>
        </table>
        <table name="tblWebData">
            <column name="Article">Misteriosa morte di un palestinese &quot;È il Mossad&quot;


Misteri bulgari e trame balcaniche scuotono la Muqata, Abu Mazen ordina ai suoi 007 un'inchiesta chiara, efficace e rapida. Una trinità sconosciuta in Medio Oriente.

E' un giallo internazionale la morte di un palestinese a Sofia, nel cortile dell'ambasciata dell'Anp nella capitale bulgara e rilancia le accuse contro Israele. Perché Omar Nayef Zayed era un uomo in fuga, su cui pendeva una richiesta di estradizione avviata in dicembre da Israele per una condanna all'ergastolo per l'omicidio di un colono nel 1986. Zayed riuscì a fuggire nel 1990. In Bulgaria era arrivato nel 1994, qui aveva trovato moglie ed era padre di tre figli, tutti cittadini bulgari. Una vita nuova, fino alla richiesta di estradizione.

Zayed, militante del Fplp, aveva chiesto aiuto all'ambasciata dove si era rifugiato da metà dicembre. Non riusciva a farsi una ragione di quel mandato di arresto. Nel 1986 venne condannato anche suo fratello Hamza con un altro miliziano. Il fratello venne scarcerato da Israele nell'ambito di uno scambio di prigionieri nel 2011. E allora perché perseguire solo lui 30 anni dopo?

Zayed è stato trovato morente nel cortile della sede diplomatica palestinese, che non era sorvegliata dalla polizia bulgara e non dispone di telecamere di sorveglianza. Dai primi riscontri potrebbe essere caduto o stato spinto da un piano alto dello stabile. «E' un martire», dice l'ambasciatore palestinese a Sofia, «crediamo che coloro che lo stavano perseguitando possano aver agito contro di lui».

E il Mossad per gli arabi è in grado di fare tutto, o quasi.

©RIPRODUZIONE RISERVATA

Fabio Scuto27 febbraio 2016 sez.</column>
        </table>
        <table name="tblWebData">
            <column name="Article">MOSTRE


NEXUS

Pal. Medici Riccardi, v.

Cavour 3. Fino 15/3.

Ore 9.30-19, merc.

chiuso. Euro 7/4, gratis sotto i 6 anni BODY WORLDS

S. Stefano al Ponte.

Fino 20/3. Lun-gio 10-20.30, ven e sab 20-23.30, dom 10-22. 16/12 euro www.bod yworldsinthecity.it CARLO PORTELLI

Gall. Accademia. Fino 30/4. Ore 8.15-18.50, euro 12,50 GIOVANNI SPADOLINI

Fino 29/2. Ente Cassa, v. Bufalini 6. Lun-ven.

9-19; sab e dom 10-13 e 15-19. Ingr. libero.

Biblioteca Nazionale, feriali 10-18, sab 10-13; chiuso festivi. Ingr. lib.

FIRENZE CAPITALE 1865-2015. I DONI E LE COLLEZIONI DEL RE Gall. arte moderna, Palazzo Pitti. Fino 3/4.

Da mart. a dom. ore 8.15-18.50, chiuso lun.

Euro 13/6,5 IO DISEGNO

Babele, v. Belle Donne 41r. Fino 27/2, orario negozio, ingresso libero ENRICO BENETTA

Tornabuoni-Contemp orary Art, via Maggio 58r. Fino 7/5. Lun.

15-19.30, mar.-ven.

10.30-13/15-19.30, sab. 10.30-13/14-19 BENINATI, CUCCHI, SACCARDI Poggiali e Forconi, v Scala 35/A. Fino 20/3 TOSCANA ‘900: SEGNO, GESTO, MATERIA Gamc, Viareggio, p.za Mazzini, 22. Fino 12/7/2017. Ore 18-23, lun. chiuso. 8 euro

27 febbraio 2016 sez.</column>
        </table>
        <table name="tblWebData">
            <column name="Article">Misteriosa morte di un palestinese “È il Mossad”

... morte di un palestinese a Sofia, nel cortile dell’ambasciata dell’Anp nella capitale bulgara e rilancia le accuse contro Israele. Perché Omar Nayef Zayed era un uomo in fuga, su cui pendeva una...
Fabio Scuto la Repubblica 27 febbraio 2016 pag. 15 sez. MONDO</column>
        </table>
        <table name="tblWebData">
            <column name="Article">Bpm-Popolare, verifica in Bankitalia Vicenza e Veneto avanti sul capitale


RISIKO BANCARIO/TEMPI STRETTI PER LA FUSIONE E PER GLI AUMENTI

MILANO.

Continua il fermento nel mondo delle popolari. Oggi l'ad della Popolare di Vicenza -Francesco Iorio - parte per New York (al ritorno farà scalo a Londra) per iniziare la fase di pre-marketing in vista dell'aumento di capitale da un miliardo e mezzo (più 263 milioni tra potenziale sovracollocamento, la cosiddetta

green shoe,

e incentivi ai vecchi azionisti). E sempre oggi i due numeri uno della Bpm e del Banco Popolare - Giuseppe Castagna e Pier Francesco Saviotti - voleranno a Roma, per presentare l'operazione di fusione in Banca d'Italia. Una visita per illustrare lo stato dell'arte dell'operazione, in particolare su tempi e modi di smaltimento delle sofferenze. Ma per entrambi il confronto più delicato è con la Bce (che dovrà autorizzare l'operazione): i due amministratori potrebbero avere un nuovo incontro a Francoforte ed è molto probabile che questo si svolga entro la settimana. Sullo sfondo, il rischio di dover procedere ad un aumento di capitale, che i due amministratori non vogliono assolutamente fare.

L'aumento di capitale della Vicenza invece ragionevolmente partirà nella seconda metà di aprile. Esattamente la stessa tempistica ipotizzata per Veneto Banca, che invece chiederà mezzi freschi per un miliardo.

Due miliardi e mezzo, quindi, per due banche che distano 50 chilometri e che attualmente &quot;capitalizzano&quot; insieme, in base ai prezzi di recesso, 1,513 miliardi (valori teorici, perché nessuna delle due banche ha i mezzi necessari per rimborsare i soci che volessero esercitare tale diritto). Gli aumenti di capitale - e la trasformazione in spa, già varata da Veneto banca e sottoposta all'assemblea il 5 marzo per la Popolare Vicentina - sono una necessità per entrambe le banche: il Cet1, l'indicatore che misura il patrimonio di vigilanza delle banche, segna il 7,23% per Veneto banca e il 6,65% per la Vicenza, mentre Bce ha chiesto che entrambe le asticelle vengano portate al 10,25% (post aumento, quello della Vicenza supererà il 12%, Veneto banca si fermerà all'11,6%). Per questo, nonostante la volatilità dei mercati, i due istituti di credito andranno avanti comunque. La cosa buona è che in entrambi i casi c'è un consorzio di garanzia sull'aumento. Cosa diversa è a che prezzo gli investitori - e i vecchi azionisti, reduci da perdite di valore colossali negli ultimi 18 mesi - saranno disposti a mettere mano al portafoglio. Per Veneto banca il consorzio è costituito da dieci banche, per la Vicenza in cinque cureranno il colloca- mento delle azioni, ma solo Unicredit si è impegnata a garantire l'eventuale inoptato. Oltre alla volatilità dei mercati, le due banche hanno dovuto affrontare un consistente calo della raccolta, nella parte finale dell'anno, conseguenza anche del dissesto dei quattro istituti saltati. Così a fine 2015 Veneto banca ha registrato un meno 8,6% della raccolta diretta rispetto al 2014, mentre per la Popolare di Vicenza l'emorragia è stata del 23,3% (anche se i valori assoluti sono simili: 22,5 miliardi la Veneto; 21,9 la seconda). Di conseguenza, male anche l'indice di liquidità (Lcr) 2015: era al 53% per Veneto banca (a fine febbraio sopra il 70%) e al 47,5 per la Vicenza (superiore all'80 a fine gennaio). Infine le sofferenze nette: l'indice di copertura per la Vicenza è pari al 59,3%, Veneto banca si ferma al 56,4%. I crediti deteriorati netti sono il 20,4% degli impieghi netti per la Veneto e il 21,13% per la Vicenza.

©RIPRODUZIONE RISERVATA

AL TIMONE

Giuseppe Castagna, consigliere delegato della Banca Popolare di Milano

Vittoria Puledda24 febbraio 2016 sez.</column>
        </table>
        <table name="tblWebData">
            <column name="Article">Ecco perché l'Is incendia i pozzi


DOPO aver puntato nel 2015 a conquistare una serie di città e villaggi libici (la più importante, Sirte, è diventata la loro capitale in Libia) all'inizio del 2016 lo Stato islamico ha cambiato tattica. Il gruppo ha lanciato una serie di operazioni militari anche molto complesse, fra cui assalti alle installazioni della &quot;mezzaluna petrolifera&quot;, la zona della Cirenaica in cui convergono gli oleodotti che arrivano dai pozzi distanti anche centinaia di chilometri nel Sud della Libia. Il 5 gennaio l'Is dichiarava di aver preso il controllo di Bin Jawad, un crocevia importante ad Est di Sirte. Da quel momento gli uomini di Al Baghdadi hanno dato l'assalto ripetutamente a Ras Lanuf, un terminal petrolifero importante, e hanno incendiato 4 delle 13 megacisterne. Non è chiaro cosa volesse fare l'Is, ovvero se controllare direttamente i pozzi per poter vendere il petrolio oppure (molto più realistico) far saltare le fonti di finanziamento dei governi libici (Tripoli e Tobruk) che al medio termine avrebbero avuto bisogno di quelle risorse per continuare a combattere lo stesso Islamic State. Un'altra ipotesi su questi attacchi avvenuti anche ai pozzi petrolieri di As Sidr e del crocevia di Agedabia è che l'Is puntasse a fare &quot;terra bruciata&quot; attorno a Sirte, la capitale che i miliziani controllano ancora saldamente, in maniera da poter consolidarsi nella fetta di territorio controllato, ma anche di togliere risorse alle milizie libiche.

©RIPRODUZIONE RISERVATA

Vincenzo Nigro25 febbraio 2016 sez.</column>
        </table>
        <table name="tblWebData">
            <column name="Article">Agorà Sala AOre 21.00 Tutto l'amore del mondo di G. talarico. Regia di G. talarico.

Via della Penitenza, 33 06.6874167

AmbrA Jovinelli Ore 21.00 Performance di V. Raffaele, G. Solari, P. Guerrera, G. todescan con V. Raffaele. Regia di G. Solari.

Via GuGlielmO PePe, 43 06 83082620 - 06 83082884

AmbrA TeATro AllA gArbATellA

Piazza GiOVanni da tRiORa, 15 06.81173900

Ore 21.00 Non sono abbronzato, qui lo dico e qui lo neg(r)o di S. marino, m. Bruno, F. draghetti, e. luccisano, m. Scaletto con S. marino e la partecipazione di F.tomassoni. Regia di e. luccisano.

AnfiTrione

Via San SaBa, 24 06/5750827

Ore21.00 Affittasi Camera da Lettodi anthony marriott e Bob Grant adattamento di luciana Frazzetto con luciana Frazzetto durata circa due ore. Regia di massimo milazzo.

ArgenTinA TeATro di romA

laRGO aRGentina, 52 06/6840001

Ore 21.00 Candide di m. Ravenhill con F. nigro, l. mascino, F. mazza, m. angius, F. Villano, F. zacchia, d. Florio, l. Frediani, G. Scoditti, F. zerilli e la partecip. straord. di l. Virgilio musiche di H.e.r.. Regia di F. arcuri.

ArgoT sTudio Ore 21.00 ingresso con tess. soci Mad in Europe (Spettacolo in lingua originale) di a. demattè con a. demattè. Regia di Gruppo mad in europe.

Via natale del GRande, 27 06.5898111

ArvAliA

Via QuiRinO majORana, 139 06/55382002

Ore 21.00 Jake e le sue donne di n. Simon con C. m. Ciorciaro, l. Radicchi, G. mignucci, R. Fiochi, l. Casamenti, V. Calvanese, C. Faraone, m. Rocchi, a. Fusacchia (sax). Regia di G. amatori.

belli

Piazza Santa aPOllOnia, 11/a 06/5894875

Ore 21.00 Decameron Suite di F. Pannullo e G. Pizzirani da Boccaccio con a. di Pasquale, F. magagnoli, F. marchi, F. Pannullo, a. Piersanti, G. Pizzirani, F. Rovatti, G. Rubini, d. Russo. Regia di G. Pizzirani.

brAncAccino Ore 20.00 Misura per misura di Shakespeare. Regia di V. Villa.

Via meCenate, 2 06 80687231

brAncAccio

Via meRulana, 244 0680687231/2

Ore 21.00 Marchette in trincea (work in regress) di lillo &amp; Greg con lillo &amp; Greg, d. Romano, m. Fiorini,, m. Volpe.

cenTrAle PrenesTe TeATro

Via alBeRtO da GiuSSanO, 58 06.27801063

domenica 28 Cappuccetto Red di j. Borrtti con j. Borretti, F. leonoro. Regia di t. Ceccano.

de' servi

Via del mORtaRO, 22 06/6795130

Ore 17.30 e 21.00 Abbiamo ucciso Sofocle di l.n. ironwhite con a. Bonanotte, l. Ferrini, S. nardone, G. P. Scaffidi, a. Serrano, S. tedeschi, m. tempèra. Regia di a. Serrano.

dellA comeTA

Via del teatRO maRCellO, 4 06/6784380

Ore 21.00 Frida Kahlo - Il ritratto di una donna di Prete, maltagliati, Setaccioli con a. navarro, i. Giambirtone, C. Salvatore, G. Barbone musiche di S. mainetti. Regia di a. Prete.

delle muse Ore 17.00 La doppia vita di Sabato e DomenicoG. di Stasio. Regia di G. di Stasio.

Via FORlì, 43 06.44233649 -06.44119185

di documenTi

Via niCOla zaBaGlia, 42 06 5744034 - 328.8475891

Ore 15.45 ingresso con tess. soci I tre porcellini con S. Ceccobelli, F. lao tan durata 1 ora. Regia di S. Ceccobelli.

Ore 20.45 ingresso con tess. soci Turandot di C. Gozzi e F. Schiller con m.S. anaclerio, m. anaclerio, l. antonelli, d. Barbieri, G. Canestrelli, C. Carlucci, F. de thierry, j. Franceschet, m.l. malatesta, a. Pelagalli, G. Quaglione, V. Serraiocco musiche di P. Piaser durata 1 ora e 30 minuti.

Regia di m. Suozzo.

duse dal 4 marzo Le 7 vite di una gatta morte di P. andreotti con S. Catalano. Regia di P. andreotti.

Via CRema, 8 06 70305976 -3406485291

eliseo

Via naziOnale, 183/e 06/83510216-06/69317099

Ore 16.00 e ore 20.00 Il grande dittatore di C. Chaplin con m. Venturiello, tosca, l. Cibelli, C. Grassi, F. Silvestri, G. Palla, G. Cuomo, n. di Crescenzo, P. Scarponi, a. aiello musiche di G. mazzocchetti. Regia di G. marini, m. Venturiello.

ghione

Via delle FORnaCi, 37 06/6372294

Ore 21.00 Per non morire di mafiaP. Grasso, dramm. di m. Rubino con S. lo monaco. Regia di a. Pizzech.

golden

Via taRantO,36 06.70493826

Ore 17.00 e ore 21.00 La Bella è la Bestia di m. natale, e. Speranza con S. Gandolfo, R. Rea durata 90 min. Regia di m. natale.

27 febbraio 2016 sez.</column>
        </table>
        <table name="tblWebData">
            <column name="Article">Tra i giovani riformatori che hanno punito i falchi Rouhani festeggia il voto &quot;L'Iran si apre al futuro&quot;


TEHERAN

MA LE speranze dei riformatori si sono avverate. E il primo vincitore è il presidente. Le elezioni, le prime dopo l'accordo sul nucleare sul quale il presidente si è concentrato per i primi due anni del suo mandato, hanno premiato i suoi sforzi. Gli iraniani hanno creduto in lui, nonostante non si faccia ancora sentire quel miglioramento economico e quel po'di benessere in più che ci si aspettava dalla fine delle sanzioni.

Rouhani e prima ancora il suo mentore, l'ex presidente Rafsanjani, hanno conquistato i primi due posti tra gli 88 ayatollah eletti all'Assemblea degli Esperti. Li seguono altri sei ayatollah moderati. Solo dopo il decimo posto si piazzano gli ayatollah più tradizionalisti e antioccidentali, come Ahmad Janati, capo del Consiglio dei Guardiani e Mezbah Yazdi, grande suggeritore di Ahmadinejad. Siccome sarà probabilmente questa Assemblea degli Esperti, che resta in carica otto anni, a nominare quando verrà il giorno il successore di Khamenei — il quasi ottantenne Leader Supremo — il buon piazzamento dei moderati non è di poco conto. E anche se si prevede sulla base dei risultati parziali che nel futuro Parlamento le tre fazioni saranno alla fine più o meno equivalenti, i moderati e i riformatori avranno più seggi di quanto non ne abbiano avuti dal 2004. Rouhani avrà così il sostegno parlamentare necessario per fare le riforme economiche e quelle aperture interne promesse ma mai realizzate (la più cospicua è la liberazione di Mousavi e Karroubi, i due candidati moderati alle elezioni del 2009, tuttora agli arresti domiciliari). E potrà contare su una rielezione alle elezioni presidenziali dell'anno prossimo.

Sono tutti per Rouhani i giovani che studiano sui loro computer o prendono il sole chiacchierando seduti ai tavolini di un caffè del Bagh-e ferdoz (significa il giardino della bella Ferdoz ma anche del paradiso) consumando un espresso o tisane che vanno molto di moda. Il museo del cinema, che si trova nella villa qajar al centro del giardino (era qui cheMakhmalbaf girò uno dei suoi più bei film, Salam cinema) è pieno di visitatori. Il museo è rimasto diverso tempo chiuso sotto la presidenza di Ahmadinejad. Viene spontaneo chiedersi che differenza c'è tra questi giovani e i loro coetanei occidentali. Perché se si toglie il foulard appoggiato sulla testa delle ragazze non ce n'è assolutamente nessuna. Le stesse magliette, gli stessi leggings, gli stessi pensieri. Questi giovani sono andati ieri a votare, ti raccontano, e tutti hanno votato la &quot;Lista della speranza&quot; (cosi si chiamava la lista di &quot;30 più 16 riformatori e sostenitori del presidente&quot;). Secondo i risultati di circa due milioni di voti su 3,3 milioni, i riformatori si sono aggiudicati 29 seggi su 30 a Teheran. Solo uno è andato a un conservatore, Haddad Adel, genero della Guida Suprema Khamenei, che inutilmente aveva sperato di diventare il presidente del Parlamento.

Teheran elegge 30 deputati per il Parlamento e 16 per l'Assemblea degli Esperti e anche se l'affluenza alle urne è stata inferiore alle speranze dei riformatori il voto della capitale conta anche perché qui corre tutta la nomenclatura. Per quale politico hanno simpatia questi giovani? Le risposte sono dei sorrisi imbarazzati. In realtà in questa campagna elettorale (durata peraltro sette giorni) non sono mai andati a sentire un comizio. Ma hanno postato sui loro siti il video che l'ex presidente Khatami ha mandato su Telegram, l'app più diffuso in Iran (20 milioni di utenti). Tra i politici non hanno figure di riferimento, fatta eccezione forse per Khatami, che considerano più un filosofo che un politico, più interessato ai princìpi della morale che alle astuzie della politica.

Sono contenti dei risultati? Ovviamente, mi rispondono, è un passo in avanti e dopo l'accordo nucleare e la ripresa dei rapporti con l'Occidente gli iraniani potranno sentirsi di nuovo rispettati nel mondo. Quanto alla loro vita personale, però, non cambierà molto. Loro fanno già la vita che vogliono. Per il momento, ancora un po' sotto la superficie, certo, dicono, ma in Iran via via quello che è sotto la superficie affiora: prima si suonava non solo il rock ma perfino Beethoven nelle cantine, oggi si va ai concerti, e così è per tutto: cinema, teatro, libri. Si vede e si legge di tutto a Teheran, e quello che era proibito piano piano diventa permesso. Non c'è bisogno di andare sulle barricate.

©RIPRODUZIONE RISERVATA

I ragazzi hanno scelto tutti la &quot;Lista della speranza&quot;. E hanno fatto campagna sui social

FOTO: © ABEDIN TAHERKENAREH/ EPA

AL VOTO

Giovani iraniane pronte a votare con le schede elettorali in mano

Vanna Vannuccini28 febbraio 2016 sez.</column>
        </table>
        <table name="tblWebData">
            <column name="Article">Si tratti di essere abbandonati su un altro pianeta o di lottare per la vita contro macchine, uomini e bestie, tre dei film in gara per gli Oscar ( Mad Max, The Martian, The Revenant) hanno per protagonista, più che un sopravvissuto, un sopravvivente: qualcuno (Tom Hardy) ha le physique, qualcun altro (Di Caprio) no.

Sopravvissuto è chi, senza nemmeno sapere come e perché, si ritrova solo, come i protagonisti della Nube purpurea di Matthew Shiel e di Dissipatio H. G. di Guido Morselli, entrambi unici superstiti al mondo; sopravvivente è chi, giorno dopo giorno, con le unghie e con i denti, strappa all'ambiente un lembo di vita da aggiungere ai precedenti. Il suo rappresentante più illustre è naturalmente Robinson, talmente metodico e ostinato che, non limitandosi a vivere, ricrea sull'isola una società borghese in miniatura (molto più romantici di lui il Robinson reinventato da Michel Tournier in

Vendredi ou les limbes du Pacific e perfino il Tom Hanks di Castaway). L'opposto del Robinson di Crusoe è il Ben Gunn dell'Isola del tesoro, perché tanto il primo si porta dietro l'Inghilterra, altrettanto il secondo diventa natura, quasi indistinguibile da un albero. Ma portarsi dietro qualcosa non sempre è un vantaggio: a Sant'Elena Napoleone era schiacciato dal ricordo dell'Impero, e a questo sembra riferirsi un appunto lasciato da Kubrik nel monumentale dossier preparatorio di un film su Napoleone: «Far stare l'impero in un'isola».

A volte il sopravvissuto torna sotto mentite spoglie per vendicarsi (Odisseo, il Conte di Montecristo), a volte racconta (Primo Levi, il &quot;piccolo grande uomo&quot; di Arthur Penn, Papillon, l'Ismahel di Moby Dick): sempre ricorda, anzi costituisce un vero e proprio ricordo vivente, e per questo viene spesso &quot;rimosso&quot;, come tanti reduci dal Vietnam visti al cinema. Ricordi viventi sono peraltro anche gli uomini-libro di Fahrenheit 451, ognuno dei quali è l'ultimo testimone di un testo che grazie a lui sopravvive.

L'etimologia testo-testimone è falsa, ma è vera quella che lega superstite a superstizione. Si prenda una storia di vampiri: apparentemente l'oggetto della superstizione sono loro, come tutto ciò che appartiene alla leggenda; ma se appena riflettiamo, dobbiamo ammettere che la vera superstizione riguarda l'armamentario dei vivi (aglio, argento, paletti), e anzi che i vivi stessi, almeno finché lo rimangono, sono &quot;superstizione&quot;. Non per nulla il titolo di un celebre romanzo di Richard Matheson, in cui si narra dell'ultimo uomo sulla terra popolata dai vampiri, è Io sono leggenda (scritto nel 1954, il libro divenne un film solo dieci anni dopo col titolo L'ultimo uomo sulla terra, e dopo altri dieci, ben più memorabilmente, col titolo Occhi bianchi sul pianeta terra).

Cosa significa la civetteria di dirsi da sé &quot;io sono leggenda&quot;? Non certo leggenda per un genere umano ormai estinto: semmai leggenda agli occhi dei vampiri, e dunque è come dirsi &quot;Io, mostro&quot;, oggettivamente mostro, perché non ho più termini di comparazione, non rappresento più la norma (come la Sentinella di Fredric Brown, che dopo avere ucciso un alieno scopre con orrore che questo ha solo due braccia e due gambe, «e senza squame»). Nel primo Alien il superstite è Ellen Ripley, o questo titolo non spetta più legittimamente alla creatura aliena, che infatti suscita l'ammirazione di uno scienziato perché è cosmicamente sola? Ma non è tutto: cosa sono infatti i vampiri e gli zombie se non dei sopravviventi in permanenza? E cos'è la sopravvivenza alla guerra o al naufragio rispetto alla sopravvivenza alla morte? Ancora un volta, è sempre questione di adattamento: nella natura incontaminata Robinson impara ad accendere un fuoco ed a irrigare la terra, e in un mondo contaminatissimo e virale gli zombie imparano a sopravvivere &quot;facendo la spesa&quot; con i clienti di un supermercato, citatissima scena del primo film di Romero. Anche l'inventore della macchina del tempo, nel romanzo di Wells, troverà dei sopravvissuti sulla terra dell'anno 802.701, ma chi si è adattato meglio non sono i fatui ed esangui aristocratici che vivono in superficie, sono i bestiali Morlock che vivono sottoterra. E sempre nel futuro, per ricordare un'altra storia cinematograficamente fortunata, la terra sarà diventata Il pianeta delle scimmie, legittime titolari del globo a dispetto del cipiglio di Charlton Heston.

In ogni caso sopravvivere è sempre, almeno in parte, supervivere: un eroe mitologico, un supereroe della Marvel, un highlander, Lawrence d'Arabia, James Bond o Ethan Hunt, Richard Harris in Un uomo chiamato cavallo, Bruce Willis in Unbreakable, tutti travalicano l'umano: e però, a dimostrazione di quanto ambigua sia la lingua (cioè la realtà), &quot;sopravvivere&quot; indica anche la mera sussistenza, il rimanere minimamente aggrappati alla vita, resistere. Talvolta uno scrittore riesce a fare riconvergere i due significati: per esempio Jack London nel suo Vagabondo delle stelle. Il vagabondo è Darrell Standing, un condannato a morte che nella lunga attesa dell'esecuzione capitale viene ripetutamente punito con una strettissima e dolorosissima camicia di forza.

Durante queste interminabili sessioni egli si educa alla &quot;piccola morte&quot;, una sospensione delle facoltà vitali che, rendendo il suo corpo insensibile, consente al suo spirito di evadere per vivere nuove esistenze o piuttosto per riviverne di precedenti. Ridotta ai minimi termini vegetativi, la sua sopravvivenza è al tempo stesso moltiplicazione e intensificazione, risarcimento e vendetta. Raccontate ai compagni di cella, quelle vite non sono poi altro che la metafora dell'opera dello scrittore, che in esse (o nei loro lettori) sopravvive. Al di là delle sue esperienze metempsicotiche, Darrell Standing sopravvive per l'energia estetica immessa in lui da London, esattamente come Robinson, personaggio tanto potente da permettersi il lusso di rivivere capovolto e parodiato nel signor Nosnibor, uno dei personaggi principali di quell'utopia al quadrato che è

Erewhon (anagramma di Nowhere, &quot;in nessun luogo&quot;), curioso libro scritto da Samuel Butler (1872) alla maniera di Swift più che di Defoe: quello Swift che dopo aver portato Gulliver in giro per mondi immaginari lo fa tornare in Inghilterra su una zattera, come un sopravvissuto che si rispetti.

©RIPRODUZIONE RISERVATA

ILLUSTRAZIONE DI OLIMPIA ZAGNOLI

Michele Mari28 febbraio 2016 sez.</column>
        </table>
        <table name="tblWebData">
            <column name="Article">Tra i giovani riformatori che hanno punito i falchi Rouhani festeggia il voto &quot;L'Iran si apre al futuro&quot;


TEHERAN

MA LE speranze dei riformatori si sono avverate. E il primo vincitore è il presidente. Le elezioni, le prime dopo l'accordo sul nucleare sul quale il presidente si è concentrato per i primi due anni del suo mandato, hanno premiato i suoi sforzi. Gli iraniani hanno creduto in lui, nonostante non si faccia ancora sentire quel miglioramento economico e quel po'di benessere in più che ci si aspettava dalla fine delle sanzioni.

Rouhani e prima ancora il suo mentore, l'ex presidente Rafsanjani, hanno conquistato i primi due posti tra gli 88 ayatollah eletti all'Assemblea degli Esperti. Li seguono altri sei ayatollah moderati. Solo dopo il decimo posto si piazzano gli ayatollah più tradizionalisti e antioccidentali, come Ahmad Janati, capo del Consiglio dei Guardiani e Mezbah Yazdi, grande suggeritore di Ahmadinejad. Siccome sarà probabilmente questa Assemblea degli Esperti, che resta in carica otto anni, a nominare quando verrà il giorno il successore di Khamenei — il quasi ottantenne Leader Supremo — il buon piazzamento dei moderati non è di poco conto. E anche se si prevede sulla base dei risultati parziali che nel futuro Parlamento le tre fazioni saranno alla fine più o meno equivalenti, i moderati e i riformatori avranno più seggi di quanto non ne abbiano avuti dal 2004. Rouhani avrà così il sostegno parlamentare necessario per fare le riforme economiche e quelle aperture interne promesse ma mai realizzate (la più cospicua è la liberazione di Mousavi e Karroubi, i due candidati moderati alle elezioni del 2009, tuttora agli arresti domiciliari). E potrà contare su una rielezione alle elezioni presidenziali dell'anno prossimo.

Sono tutti per Rouhani i giovani che studiano sui loro computer o prendono il sole chiacchierando seduti ai tavolini di un caffè del Bagh-e ferdoz (significa il giardino della bella Ferdoz ma anche del paradiso) consumando un espresso o tisane che vanno molto di moda. Il museo del cinema, che si trova nella villa qajar al centro del giardino (era qui cheMakhmalbaf girò uno dei suoi più bei film, Salam cinema) è pieno di visitatori. Il museo è rimasto diverso tempo chiuso sotto la presidenza di Ahmadinejad. Viene spontaneo chiedersi che differenza c'è tra questi giovani e i loro coetanei occidentali. Perché se si toglie il foulard appoggiato sulla testa delle ragazze non ce n'è assolutamente nessuna. Le stesse magliette, gli stessi leggings, gli stessi pensieri. Questi giovani sono andati ieri a votare, ti raccontano, e tutti hanno votato la &quot;Lista della speranza&quot; (cosi si chiamava la lista di &quot;30 più 16 riformatori e sostenitori del presidente&quot;). Secondo i risultati di circa due milioni di voti su 3,3 milioni, i riformatori si sono aggiudicati 29 seggi su 30 a Teheran. Solo uno è andato a un conservatore, Haddad Adel, genero della Guida Suprema Khamenei, che inutilmente aveva sperato di diventare il presidente del Parlamento.

Teheran elegge 30 deputati per il Parlamento e 16 per l'Assemblea degli Esperti e anche se l'affluenza alle urne è stata inferiore alle speranze dei riformatori il voto della capitale conta anche perché qui corre tutta la nomenclatura. Per quale politico hanno simpatia questi giovani? Le risposte sono dei sorrisi imbarazzati. In realtà in questa campagna elettorale (durata peraltro sette giorni) non sono mai andati a sentire un comizio. Ma hanno postato sui loro siti il video che l'ex presidente Khatami ha mandato su Telegram, l'app più diffuso in Iran (20 milioni di utenti). Tra i politici non hanno figure di riferimento, fatta eccezione forse per Khatami, che considerano più un filosofo che un politico, più interessato ai princìpi della morale che alle astuzie della politica.

Sono contenti dei risultati? Ovviamente, mi rispondono, è un passo in avanti e dopo l'accordo nucleare e la ripresa dei rapporti con l'Occidente gli iraniani potranno sentirsi di nuovo rispettati nel mondo. Quanto alla loro vita personale, però, non cambierà molto. Loro fanno già la vita che vogliono. Per il momento, ancora un po' sotto la superficie, certo, dicono, ma in Iran via via quello che è sotto la superficie affiora: prima si suonava non solo il rock ma perfino Beethoven nelle cantine, oggi si va ai concerti, e così è per tutto: cinema, teatro, libri. Si vede e si legge di tutto a Teheran, e quello che era proibito piano piano diventa permesso. Non c'è bisogno di andare sulle barricate.

©RIPRODUZIONE RISERVATA

I ragazzi hanno scelto tutti la &quot;Lista della speranza&quot;. E hanno fatto campagna sui social

FOTO: © ABEDIN TAHERKENAREH/ EPA

AL VOTO

Giovani iraniane pronte a votare con le schede elettorali in mano

Vanna Vannuccini28 febbraio 2016 sez.</column>
        </table>
        <table name="tblWebData">
            <column name="Article">Steve McCurry. Cercavo il passato ho trovato il futuro


ALBERTO FLORES D'ARCAIS

MCCURRY È UNO DEI PIÙ GRANDI fotografi contemporanei (la sua Ragazza afgana, immortalata in una copertina del National Geographic del 1985, è diventata un'icona globale), con alle spalle quarant'anni e più di una carriera che lo ha portato in ogni angolo del mondo, tra guerre e conflitti civili, culture e religioni, volti e luoghi fissati per sempre dalla sua macchina. Cuba è il suo ultimo progetto.

Come è nata l'idea?

«Ho sempre pensato a Cuba come a un posto affascinante, un luogo dove puoi ritrovarti quasi per magia nel passato. Nel 2010 mi sono deciso e ci ho messo piede per la prima volta. Poi, negli anni seguenti ci sono tornato altre tre volte. Ma non avevo nessun progetto: solo quello di andarmene in giro, di osservare e semmai di fotografare».

E lo ha ritrovato il passato?

«Sì, ci sono davvero cose che sembrano ancora ferme al 1959, l'anno in cui Castro prese il potere. Penso ovviamente all'architettura, alle auto d'epoca, al modo in cui la gente si comporta, persino a come cammina, in certi momenti sembra veramente di essere negli anni Cinquanta».

E la Cuba di oggi?

«Le cose stanno cambiando rapidamente, sono cambiate anche tra la mia prima e ultima visita, a soli pochi anni di distanza. Hanno adottato una versione molto particolare di socialismo, un buon sistema sanitario e scolastico, ma un controllo rigido. Non è facile avere internet, ci sono pochi cellulari. Però i cubani hanno anche una loro cultura, che è molto ricca, penso alla musica, alla pittura, alla letteratura. Forse la cosa che la rende unica è proprio questo suo rapporto costante con il passato. I suoi antichi legami coloniali con la Spagna, l'amore- odio con gli Stati Uniti, il lungo periodo filosovietico. È una piccola nazione che ha giocato un ruolo da protagonista nel grande palcoscenico del mondo. In genere di paesi piccoli come Cuba non si sente mai parlare».

Ha avuto problemi in quanto americano?

«Nessun problema, sono stati sempre tutti molto amichevoli. Anzi, mi pare di aver capito che il problema vero in tutta questa storia non sono i cubani, ma i cubani-americani, quelli che sono fuggiti, quelli della Florida che si sentono ancora in guerra contro Castro. A Cuba amano la cultura americana, amano la nostra musica. Il vero nemico, semmai, è stato il governo degli Stati Uniti. Del resto credo che se fossi cubano anche io non apprezzerai affatto l'embargo».

E con l'assenza di democrazia, come la mettiamo?

« Non c'è, tutto vero. Però abbiamo come alleati altri cento paesi in cui la democrazia non esiste eppure in quei casi non ce ne preoccupiamo. Perché? Perché è più importante il loro peso economico, il fatto che possono esserci politicamente utili come alleati. No, quello contro Cuba è un game ed è durato anche troppo a lungo».

Nelle sue foto cubane, le vediamo in queste pagine, manca la Cuba &quot;politica&quot;. Ha ritratto anziani, ragazzi, auto d'epoca, architetture di un tempo lontano. E solo all'Avana. Una scelta precisa?

«Non sono andato a Cuba per fare un lavoro giornalistico. Quello che ho fatto è stato davvero passeggiare qua e là per L'Avana, senza una meta precisa, la maggior parte del tempo a piedi. In realtà sono stato anche a Trinidad, ma effettivamente le foto sono quasi tutte della capitale. Per settimane ho fissato quello che trovavo più affascinante, non avevo intenzione di mostrare la società cubana. Ho fatto foto che definisco sketch, disegni, o forse poesie, seguendo le sensazioni che avevo camminando. Non mi interessava affatto poter dire: ecco questa è Cuba».

Un approccio molto diverso da quello tenuto nel corso dei conflitti che ha illustrato in passato...

«In paesi come l'Afghanistan attraverso le immagini raccontavo storie, cercavo di mostrare qualcosa di immediato, di reale. Se vai a fare foto per un magazine o per un quotidiano ti chiedono di raccontare la società, l'economia, lo sport, la politica, le cose che rappresentano tutto lo spettro di vita di un paese. È un lavoro più simile a quello del documentarista. A Cuba non avevo vincoli, se vedevo qualcosa che mi intrigava, che colpiva il mio occhio, la mia immaginazione, scattavo».

Nelle sue foto il colore è un elemento decisivo. Avrebbero lo stesso impatto in bianco e nero?

«Per me usare il colore è una questione di logica, perché la realtà, il mondo, sono a colori. Ci sono immagini, penso alle foto scattate in Asia durante feste buddiste e induiste, dove il colore è parte essenziale del racconto. Ma naturalmente in bianco e nero si possono fare foto straordinarie, basti pensare a Henri Cartier-Bresson».

Dopo oltre quattro decenni di fotografie di ogni genere come si autodefinisce? Fotografo, fotoreporter, artista?

«C'è una frase gergale in America, che dice &quot;camminare e insieme masticare un chewing-gum&quot;. Tu puoi fare un giorno un reportage e il giorno dopo dei ritratti, puoi creare un determinato tipo di cose e in un altro periodo della vita fare cose totalmente diverse. È quello che accade in letteratura, nel cinema, nella pittura, e può essere riassunto in una parola sola: creatività. Penso che un fotografo nell'arco della vita sia in grado di documentare, ma anche di interpretare. Di avere una visione personale e in qualche modo, sì, artistica».

La &quot;Afghan Girl&quot; è la sua foto più famosa. È la più bella o solo quella scattata nel posto giusto al momento giusto?

«Non posso dire sia la più bella in assoluto, di nessuna foto darei questa definizione. Certamente è stata quella scattata al momento giusto, ma soprattutto con la giusta luce e anche la giusta emozione».

©RIPRODUZIONE RISERVATA

28 febbraio 2016 sez.</column>
        </table>
        <table name="tblWebData">
            <column name="Article">LEONARDO PADURA

PASSARONO GLI ANNI E, come scrive il poeta, passò un'aquila sul mare. Ma non accadeva nulla. Gli Stati Uniti continuavano a essere il nemico di sempre (più o meno) e il racconto ufficiale cubano lo ripeteva in ogni occasione opportuna. Con il passare del tempo la speranza nera andava svanendo. La nostra premonizione era dunque sbagliata? Tutto sembrava indicare di sì, anche quando si udivano delle strane voci provenienti dal nord che parlavano di cose necessarie come l'eliminazione dell'embargo statunitense contro Cuba. L'incubo storico in cui eravamo vissuti per più di mezzo secolo, tuttavia, era ancora lì, a turbare il nostro sonno.

Per questo, quando il 17 dicembre del 2014 il presidente cubano Raúl Castro e Barack Obama annunciarono che i loro governi avrebbero aperto un dialogo, un senso di commozione attraversò tutta l'isola. Avevamo sentito bene? Ma sì, non c'erano dubbi. Mia moglie, Lucía, pianse nel sentire la notizia perché fu in quell'istante esatto che si ricordò di suo padre emigrato negli Stati Uniti: per colpa di quello scontro politico durato cinquantacinque anni non lo ha mai più rivisto. Mia madre invece attribuì l'annuncio senza dubbio a un miracolo operato da san Lazzaro, un santo molto popolare a cui i cubani fanno voti e a cui chiedono soluzioni pratiche e spirituali e che, soprattutto, si festeggia proprio il 17 dicembre. Le mie dirimpettaie, scettiche dopo tante sventure, mi dissero che era tutta una favola e che non sarebbe successo niente. E io, piazzato davanti al televisore, basito da quella notizia che poteva cambiare tante e tante cose, fui appena in grado di pronunciare un paio di parolacce. Che ora, però, non oso ripetere. Da allora, sono successe tante cose. Cuba e Stati Uniti hanno ormai relazioni, ambasciate, si scambiano visite di funzionari che firmano accordi e sta per accadere ciò che quasi nessuno riuscì a immaginare nel 2008 e solo alcuni ebbero il coraggio di sperare nel 2014: Barack Obama visiterà Cuba come inquilino in carica alla Casa Bianca. Incredibile!

Credo che furono gli artisti, con il loro potere di anticipazione, a vedere per primi quello che sarebbe accaduto. Pochi giorni dopo il clamoroso annuncio del 17 dicembre, sullo stesso palco eretto per denunciare gli eccessi imperialistici statunitensi, un musicista di un'orchestra di salsa cominciò a canticchiare una canzone che faceva così: &quot; Obama, Obama / diventa matto e vieni a L'Avana&quot;. Poco dopo, un artista piuttosto noto dava vita a un happening nel quale un personaggio che impersonava Obama percorreva le strade de L'Avana, salutava la gente e chiedeva loro come gli andava la vita — prima di concludere il giro facendosi un mojito in un famoso bar della capitale. Ma nessuno credeva che sarebbe veramente successo quello che invece sta per succedere. E adesso l'immaginazione e le aspettative dei cubani si sono davvero scatenate.

Obama viene a Cuba!

Alcuni assicurano, ne sono certi, che verrà ricevuto all'Avana con la stessa pompa e con uguale baccano con cui in passato si accoglievano i presidenti dei paesi socialisti fratelli (molti di quei paesi ormai non sono più neppu- re lontani parenti). Altri giurano che viene principalmente perché vuole vedere Fidel, prossimo ai novanta. Corre anche voce che in quei giorni arriverà una squadra di baseball a giocare contro una selezione cubana (ragion per cui stanno aggiustando in tutta fretta lo stadio più grande dell'isola) e che sarà Obama a lanciare la simbolica prima palla.

Insomma, tutti sanno qualcosa, o sperano in qualcosa, o desiderano qualcosa — benché, in realtà, nessuno sappia nulla (e quelli che sanno davvero non parlano). Cose di Cuba. Del resto le aspettative non possono essere controllate . Obama sarà il primo presidente degli Stati Uniti a venire a Cuba in quasi un secolo, e lo farà in un momento strano e complicato per un paese che ha bisogno di un nuovo tipo di rapporto con il vicino del nord per cercare di risolvere alcuni dei suoi tanti problemi economici. Inoltre, Obama arriverà a meno di un anno dal termine del suo mandato e ad appena due da quello di Raúl Castro. In altre parole: è un momento in cui il futuro degli Stati Uniti è imprevedibile e quello di Cuba sicuramente cambierà (anche se si cercherà di fare in modo che l'essenziale non cambi né in futuro né mai). Questa è una Cuba nella quale i media ufficiali praticano ancora il discorso antimperialista di sempre (a volte appena poco più temperato) ma che al tempo stesso attende gli investimenti salvifici che potrebbero venire dal potente vicino (e prima nemico).

Nell'attesa, e precedendo il loro presidente, ogni giorno arrivano a L'Avana centinaia e migliaia di cittadini statunitensi che, senza permesso turistico, visitano l'isola con permessi per viaggi accademici, religiosi, familiari e sociali. Sono decine i voli charter provenienti dagli Stati Uniti, mentre la firma di un accordo sui voli commerciali promette l'arrivo a L'Avana di trenta voli giornalieri. I turisti americani naturalmente hanno subito scatenato la febbre della &quot;passeggiata habanera&quot;, lungo il Malecón, a bordo di un'automobile americana anni Cinquanta, preferibilmente decappottabile. E per soddisfare questa domanda si è creata un'industria di trasformazione dei modelli classici sui quali gli abili carrozzieri cubani intervengono chirurgicamente per eliminarne i tettucci e trasformarli in falsi, ma molto efficienti, modelli decappottabili. Al tempo stesso, i proprietari dei ristoranti e degli alberghi privati allargano i loro affari. Quelli che hanno più successo comprano i locali dei loro vicini e allungano i loro tentacoli, pronti ad accogliere sempre più americani, presumibilmente carichi di dollari.

Ancora non si sa quando apriranno il primo McDonald's e il primo Starbucks. Ma Obama ormai è sempre più vicino, l'embargo si sgretola e i cubani speculano, scommettono, parlano. E un pochettino anche sognano.

Traduzione di Luis E. Moriones

©RIPRODUZIONE RISERVATA

L'AVANA 2014 © STEVE MCCURRY

TRINIDAD 2015 © STEVE MCCURRY

LA MOSTRA

IN QUESTE PAGINE SCENE DI VITA QUOTIDIANA A L'AVANA IMMORTALATE DA STEVE MCCURRY NEGLI ULTIMI CINQUE ANNI.

LE FOTO (INSIEME A UNA RETROSPETTIVA DEI SUOI 100 SCATTI PIÙ CELEBRI) SARANNO ESPOSTE PER LA PRIMA VOLTA A PORDENONE (GALLERIA BERTOIA, DA OGGI AL 12 GIUGNO) NELL'AMBITO DELLA MOSTRA &quot;SENZA CONFINI. LE ICONE DI STEVE MCCURRY&quot; (IN COLLABORAZIONE CON JACOB COHËN)

28 febbraio 2016 sez.</column>
        </table>
        <table name="tblWebData">
            <column name="Article">L'uomo che amava una calza più di una donna


La passione dell'avaro è ipnotizzata dai suoi averi. La dedizione per la borsa conta di più di quella per l'amore. Tra la donna e la sua &quot;cassetta&quot; non è sfiorato dal minimo dubbio. La sua attitudine accentua il carattere feticistico del desiderio umano che Freud ha per primo messo in evidenza. Il feticista è, infatti, colui che individua l'oggetto del suo desiderio in un oggetto inumano (scarpe, mutande, calze, ecc.) o in un frammento del corpo (seni, gambe, piedi, ecc.). Se l'avaro non ha dubbi nello scegliere tra l'amore e i suoi averi, anche il feticista preferisce una calza, una scarpa o un piede all'incontro con l'Altro. La sua opzione è chiara: egli subordina il valore dell'oggetto amato dalla presenza o meno del feticcio. Come la cassetta rende l'avaro incapace di ragionare, prigioniero del suo fantasma di appropriazione sconfinata, la fascinazione irresistibile che emana dal feticcio rende il feticista un vero e proprio idolatra: i feticci di cui egli è dipendente gli appaiono come veri e propri idoli ai quali consegnarsi senza riserve.

Nel Capitale Marx ha sviluppato una celebre analisi del feticismo delle merci mostrando come nel regime capitalista gli oggetti del mercato non rispondano più alla semplice necessità di soddisfare un bisogno, ma appaiono dotati di un valore di scambio che prescinde dal loro reale valore d'uso. Si tratta di una sorta di animazione paradossale degli oggetti attivata in modo artificioso dall'azione del mercato che li trasforma in merci feticizzate. La sociologia contemporanea rivela che questo processo ha talmente smaterializzato l'oggetto dando luogo ad un inedito feticismo; quello delle marche. La bellezza e l'efficienza di un prodotto non valgono nulla se non sono contrassegnate dal potere impalpabile della marca, nella cui importanza crescente, Pasolini aveva giustamente avvistato il passaggio epocale dalle società religiose a quelle dominate dalla pubblicità e dal consumismo dove, come in un celebre slogan pubblicitario — al quale non a caso egli aveva dedicato un'attenzione speciale — , una marca di jeans può prendere letteralmente il posto di Dio: «Non avrai altro jeans al di fuori di me!».

Il desiderio feticista è un desiderio idolatra perché preferisce il &quot;pezzo&quot; all'incontro con l'Altro. Si tratta per Freud di una attitudine che qualifica in modo particolare il desiderio maschile: il corpo della donna viene smembrato meccanicamente in una molteplicità di &quot;pezzi&quot; dai quali il desiderio del soggetto appare irresistibilmente attratto. Il desiderio del feticista viola l'idea del rapporto sessuale come rapporto tra corpi erotici. Quello che lo interessa non è il corpo del suo partner, ma solo una parte di quel corpo (gambe, seni, mani) o l'appendice che lo riveste (mutande, calze, scarpe). Il rapporto non è più tra soggetto e soggetto, ma tra soggetto e oggetto: il feticista adora il suo oggetto-feticcio che gli serve per scongiurare la sua angoscia di fronte all'incontro con l'Altro sesso. Meglio, infatti, dipendere da un oggetto inanimato o da un pezzo di corpo che da un soggetto libero di rivolgersi altrove, di andarsene o di desiderare altro. Non a caso per Freud la genesi dell'oggetto-feticcio scaturisce dalla percezione penosa e insopportabile da parte del bambino della castrazione del corpo della madre. Se la madre è stata una figura idealizzata, vissuta come onnipotente e priva di mancanza (madre fallica), essa, in realtà, si rivela prima o poi agli occhi del bambino come castrata, sprovvista del fallo. Di qui l'angoscia che, secondo Freud, sovrasterebbe il soggetto sospingendolo a trovare una soluzione. La più nota è quella della rimozione che consiste nel relegare nell'inconscio questa percezione spiacevole per conservare intatta l'immagine idealizzata della madre. L'altra è quella propriamente feticistica: la percezione è stata talmente intensa che non può essere rimossa, ma viene rinnegata. Il bambino vive, cioè, nello stesso tempo sia la percezione penosa della castrazione della madre, sia la sua negazione. Il feticcio serve infatti al soggetto per attribuire, in un modo obliquo, un fallo alla madre castrata risolvendo così l'angoscia di castrazione che la vista del suo corpo senza il fallo aveva provocato: le mutande, i seni, le scarpe col tacco servono al feticistica per esorcizzare l'impatto angosciante che ha avuto la castrazione materna.

Di questo &quot;film&quot; di Freud possiamo trattenere l'idea di base: la presenza del feticcio serve a scongiurare l'angoscia di castrazione. In questo senso viviamo in un'epoca dove gli oggetti appaiono come partner inumani (droga, televisione, bottiglia, psicofarmaco, internet, cibo, culto della propria immagine, ecc) che hanno preso feticisticamente il posto dei partner umani, ma che, diversamente da questi ultimi, hanno la caratteristica di assicurare la loro presenza, di non tradire e di non andarsene mai.

Il tratto feticistico del desiderio maschile diventa una patologia quando non costituisce più un ingrediente erotico necessario al desiderio per animarsi, ma il solo oggetto del desiderio che declassa l'esistenza del partner a pura comparsa. Si tratta di un artificio che tenta di ricostruire un'immagine senza ferite dell'Altro. Il culto stesso della bellezza senza imperfezioni, compatta come un diamante, serve al desiderio maschile proprio a questo scopo. L'estetismo è un grande riparo dal carattere scabroso della castrazione. Di qui lo smarrimento che può intervenire di fronte all'invecchiamento del corpo, ai suoi cedimenti, alle sue rughe come indici dell'imminenza inaggirabile della fine. Questo — come accade per ogni avaro che tende solitamente ad accentuare la sua avarizia con il passare degli anni — sospinge il feticista a dipendere ancora più fortemente dal suo feticcio come se fosse una sorta di amuleto nei confronti della morte. Il desiderio feticista in quanto desiderio idolatra esige, infatti, il carattere imperituro — sottratto all'erosione del tempo — del suo oggetto. È quello che Marx definiva come la natura &quot;sovrasensibile&quot; della merce. È la vena &quot;religiosa&quot;, assoluta, della passione feticista, ma anche la sua illusione più fatale.

©RIPRODUZIONE RISERVATA

DISEGNO DI GABRIELLA GIANDELLI

Massimo Recalcati28 febbraio 2016 sez.</column>
        </table>
        <table name="tblWebData">
            <column name="Article">Dossier su Fatello Caudo: “Sono stato io a cambiargli incarico”

... (presidente Andrea Catarci) sulla coppia Fatello-Caudo. Nell’articolo e, suppongo, nel dossier, si sostengono cose false che mi impogono di ricorrere al diritto di rettifica: - l’ing. Antonello Fatello non è...
la Repubblica 27 febbraio 2016 pag. 05 sez. CRONACA</column>
        </table>
        <table name="tblWebData">
            <column name="Article">Dossier su Fatello Caudo: &quot;Sono stato io a cambiargli incarico&quot;


LA LETTERA/L'EX ASSESSORE ALL'URBANISTICA

Gentile direttore, Su La Repubblica, cronaca romana di oggi,26 febbraio, Marino Bisso dà notizia di un dossier segreto che proviene dal VIII Municipio (presidente Andrea Catarci) sulla coppia Fatello-Caudo. Nell'articolo e, suppongo, nel dossier, si sostengono cose false che mi impogono di ricorrere al diritto di rettifica: - l'ing. Antonello Fatello non è mai stato spostato. Falso: l'ing. Fatello è stato spostato da me nell'ottobre del 2013 dall'ufficio delle concessioni edilizie e dal condono e agli interventi di rigenerazione diffusa (toponimi, programmi integrati ecc..).

- Che avremmo autorizzato il progetto edilizio di Grottaperfetta (ex I60) per 400 mila metri cubi a sfregio di aree archeologiche, di un fosso ecc... .

Falso: il programma in questione è stato autorizzato dalle giunte precedenti, risale addirittura a Veltroni, nell'Agosto del 2013, quando mi sono insediato, erano già avviati i lavori di costruzione delle strade e il cantiere era aperto.

- Che ho sostenuto contro tutti gli altri organi competenti e uffici la non esistenza del Fosso di Tre Fontane per consentire l'incremento di cubatura e favorire i costruttori. Falso: nessun aumento di cubatura è stato da me autorizzato o anche solo richiesto dalle imprese.

Che il Fosso non esiste e non è vincolato è sostenuto dal Consulente tecnico d'Ufficio, Arch.Sapia nominato dal PM Di Maio tanto che questi nel Giugno del 2015 ha dissequestrato l'area del fosso (sequestro richiesto dal Municipio) e lo sostiene, su incarico del TAR, il Consulente tecnico d'ufficio del Genio, Difesa, che a pag,8 della sua relazione consegnata il 21 dicembre 2015 scrive: &quot;Nel tratto interessato nei provvedimenti gravati, quindi lungo via Aldo Ballarin all'interno del programma urbanistico Grottaperfetta, la traccia morfologica del Fosso non esiste.&quot;

Come può notare molte delle false informazioni potevano essere facilmente verificate anche con una semplice interlocuzione dei giornalisti con me, anche perché la notizia invece c'era: un Municipio di Roma Capitale ha prodotto un dossier contro l'Assessore di Roma Capitale, forse sentire anche me poteva essere utile.

Distinti saluti ,Giovanni Caudo

In base a testimonianze e documenti raccolti da Repubblica risulta: che l'ingegnere Fatello, nonostante l'ordinanza di trasferimento, è rimasto all'interno del dipartimento Programmazione attuazione urbanistica per poi esserne promosso capo dipartimento. La relazione del ctu della procura sul Fosso Tre Fontane, invece, ne attesta l'esistenza e indica l'opportunità di «allontanare il tracciato viario e i parcheggi dal corso d'acqua perché comporterebbero il tombamento del Fosso che invece va tutelato e valorizzato ». (m.bis.)

©RIPRODUZIONE RISERVATA

27 febbraio 2016 sez.</column>
        </table>
        <table name="tblWebData">
            <column name="Article">E tra Comune e Acea scontro sulle fontanelle &quot;Rivedete le tariffe&quot;


IL CASO/ &quot;PAGHIAMO TRA 7 E 8 MILIONI L'ANNO&quot;

ARCHIVIATO lo schema di bilancio, il prefetto Tronca va ora alla guerra dei nasoni, le famose fontanelle romane che erogano acqua da mane a sera, introdotte nel 1874 da Luigi Pianciani, primo sindaco della capitale unitaria. «Dobbiamo assolutamente rivedere la tariffa», dice il sub-commissario Pasqualino Castaldi. «Non è possibile che il Campidoglio paghi ad Ato2 tra i 7 e gli 8 milioni l'anno per un flusso a getto continuo che tra l'altro non si può ridurre perché sennò scoppiano le tubature».

Un costo eccessivo, secondo il dirigente della Ragioneria generale dello Stato, da tagliare in modo drastico. Esattamente ciò che il Campidoglio si accinge a proporre all'ente territoriale d'ambito, che con 3,6 milioni di abitanti serviti e un'estensione di oltre 5mila metri quadrati su 112 comuni del Lazio, è il più grande d'Italia. Roma, in quel contesto, è socio di maggioranza: una superiorità che ora intende far valere per abbattere la tariffa. Relativa a un consumo d'acqua tra l'altro non voluto né controllato dall'amministrazione, bensì tarato sulle necessità funzionali della rete idrica e perciò dettate dal gestore. «Non si capisce allora perché la spesa debba accollarsela tutta il Comune», dice Castaldi.

E poco conta che il prezzo della tariffa non sia basato sul consumo reale, ma è forfettario: il Campidoglio cioè paga 1.865 metri cubi d'acqua l'anno per ogni nasone a getto continuo e 325 metri cubi per quelli con il rubinetto. Per il prefetto venuto da Milano è comunque troppo.

Una battaglia, quella sulla riduzione dei flussi, che a Roma si combatte da anni. Che Acea ha però sempre vinto, sostenendo che l'acqua delle fontanelle viene riutilizzata, soprattutto per innaffiare le aree verdi della città. Che la quantità dispersa è davvero minima rispetto a quella giornaliera immessa in rete: meno dell'1%. Che il flusso idrico continuo garantito dai nasoni produce enormi vantaggi dal punto di vista igienico: evita infatti la stagnazione nelle condotte durante la notte, quando la richiesta dalle abitazioni si riduce. Ma Tronca non vuol sentire ragioni. Vedremo come andrà a finire. (gio.vi.)

©RIPRODUZIONE RISERVATA

Per il subcommissario la bolletta è troppo salata L'azienda: &quot;Per i tubi quel getto è necessario&quot;

IN VIA DELLE TRE CANNELLE

Uno dei &quot;nasoni&quot; storici di Roma

27 febbraio 2016 sez.</column>
        </table>
        <table name="tblWebData">
            <column name="Article">Mafia e droga allo Zen L'affare cocaina vale 200 mila euro al mese


SALVO PALAZZOLO

«Uno dei trafficanti di droga più forti opera allo Zen — racconta l'ultimo pentito di mafia, Silvio Guerrera — si chiama Fabio Chianchiano. Era l'unico che riconoscevo ufficialmente sul mio territorio, quello di Tommaso Natale, ci versava una buona percentuale sui suoi introiti. Ogni mese, acquistava circa tre chili di cocaina». Un giro di affari di 150-200 mila euro, a seconda della purezza della droga. Chiachiano è in carcere dal mese di aprile scorso, da quando è stato accusato dell'omicidio di Franco Mazzè. Ma in libertà ci sono i suoi fedelissimi. «E allo Zen continuano ad esserci tensioni», ha spiegato Guerrera ai pubblici ministeri Del Bene, Luise, Picozzi e Tartaglia. «Perché nel quartiere opera un'altra rete di pusher molto forte, guidata da Onofrio Terracchio ». E questa cosa non è mai andata giù al gruppo di Chianchiano.

Anche adesso che Terracchio è in carcere continuano le tensioni. Pestaggi, minacce, liti in piazza. Lo Zen resta il palcoscenico di un romanzo criminale denso di sorprese e colpi di scena. Neanche il responsabile di Cosa nostra allo Zen, Sandro Diele, è mai riuscito a mettere ordine fra i protagonisti in campo. «Diele si lamentava che non era stato fatto uomo d'onore », spiega il pentito Guerrera. Come dire, non ho tutta la legittimazione necessaria per farmi sentire. «Ma io gli rispondevo che per la propria onorabilità in Cosa nostra l'affiliazione non è necessaria». Guerrera era preoccupato piuttosto per un gruppo di «ragazzi scatenati » che opera fra lo Zen e la Marinella. Da mafioso vecchio stile li descrive con un pizzico di disprezzo: «Qualcuno di questi era stato in passato assuntore di stupefacenti. Una volta, poi, sono entrato in una sala giochi della Marinella gestita da persone vicine a noi e ho trovato dei dipendenti che fumavano spinelli. Mi sono davvero meravigliato ». Parole che fanno un po' sorridere. Ma così va in Cosa nostra.

«Gioacchino Favaloro, responsabile della famiglia di Sferracavallo, voleva coinvolgermi in un nuovo traffico di droga — prosegue il racconto di Guerrera — lui ha un passato di trafficante con solidi contatti in Calabria, me lo disse più volte, io però ho sempre rifiutato la proposta». È ormai la droga il vero business di Cosa nostra. Tanto che negli ultimi mesi anche il trafficante Fabio Chianchiano ha fatto carriera nell'organizzazione mafiosa. I vertici del mandamento lo hanno designato responsabile dello Zen. Brillante carriera da &quot;manager&quot; esterno. Anche l'ultimo reggente di Brancaccio, Pietro Tagliavia, riassume in sé il doppio incarico, di capo del mandamento e potente trafficante: è in carcere dal settembre dell'anno scorso. Ma i suoi ragazzi sono attivi più che mai: quattro giorni fa, i carabinieri hanno fermato un corriere della droga napoletano in via Messina Marine, in auto nascondeva 6 chili di cocaina. Venerdì, invece, la squadra mobile ha bloccato fra Bagheria e Villabate un autotrasportatore con 150 chili di hashish. «La domanda di sostanze stupefacenti a Palermo è in costante aumento», ha spiegato il capo della squadra mobile, Rodolfo Ruperti, dopo l'ultimo sequestro. E il pentito Guerrera aggiunge: «Un filone molto proficuo resta quello delle discoteche, dove spesso i buttafuori sono persone di fiducia di Cosa nostra». Il pentito cita uno dei più attivi: «È Salvatore Lucera, un giovane molto sveglio, aveva anche un rilevatore di miscrospie. Una volta, scoprì una cimice in una cassetta della luce della sua officina». E così salvò i suoi affari di droga.

©RIPRODUZIONE RISERVATA

Due grossi sequestri in tre giorni. Il capo della mobile: &quot;Domanda sempre in crescita&quot;

21 febbraio 2016 sez.</column>
        </table>
        <table name="tblWebData">
            <column name="Article">E la piscina è un gioiello da archistar


IL costume da bagno non sembrerebbe l'accessorio indispensabile da mettere in valigia per una vacanza a Londra, in questa stagione come per la verità in ogni altra: &quot;L'inverno inglese&quot;, ammoniva lord Byron, &quot;finisce a luglio e ricomincia in agosto&quot;. Eppure la capitale britannica ha un nucleo di appassionati dell'acqua, a cui qualunque turista o visitatore può aggiungersi: l'esperienza, posso assicurare, vale la pena di essere provata. Almeno una volta nella vita, se siete particolarmente coraggiosi e non particolarmente freddolosi, per chi vuole nuotare nello stagno del parco di Hampstead Heath, l'unica struttura all'aperto dotata di bagnini e funzionante 365 giorni l'anno in tutta la Gran Bretagna: ce n'è uno riservato agli uomini, uno alle donne e uno misto, la temperatura dell'acqua in questi giorni è di 4 gradi centigradi, incontrerete orsi polari che si mettono la muta e altri no, c'è un caffè non troppo lontano dove poi andare a riscaldarsi con una zuppa calda e una tazza di tè (per accedere allo stagno occorre il biglietto, telefonare allo 020.74853873 per informazioni). Se siete un po' meno coraggiosi e un po' più freddolosi, tuttavia, esiste un'alternativa davvero magnifica: il London Acquatics Centre, la piscina che ha la forma di una razza o di un'onda marina, disegnata dall'archistar Zaha Hadid per le Olimpiadi del 2012. Piscina olimpionica, dunque, completa di trampolino, vasca più piccola per i bambini, tribune per familiari e amici che vogliono assistere all'impresa (anche qui è obbligatorio prenotare, con largo anticipo perché c'è sempre il pienone, sul sito londonacquaticscentre. org). Ci sono corsie per chi è abituato a fare decine di vasche senza fermarsi, altre per chi va più piano: fra una bracciata e l'altra, comunque, potete pensare che state nuotando dove hanno nuotato Federica Pellegrini e Michael Phelps.

©RIPRODUZIONE RISERVATA

IL LUOGO

Il London Acquatics Centre, piscina disegnata dall'archi- star Zaha Hadid per le Olimpiadi del 2012

Enrico Franceschini27 febbraio 2016 sez.</column>
        </table>
        <table name="tblWebData">
            <column name="Article">Gasparri boccia la Borgonzoni


NON

c'è pace nel centrodestra, che non riesce a decidersi sulla sua candidatura per le amministrative di giugno, impantanata nel risiko dello scacchiere nazionale. Così, mentre Matteo Salvini continua a spingere la sua candidata Lucia Borgonzoni, il vicepresidente del Senato Maurizio Gasparri, Forza Italia, affonda la leghista definendola «non all'altezza della città» e rilanciando le primarie, o almeno una consultazione tra i militanti per scegliere il nome giusto.

A questo punto circola persino la voce che Salvini potrebbe decidere di correre da solo a Bologna, così come pure a Novara e Roma. Una indiscrezione che cresce, confermata anche dal fatto che il leader della Lega, che lanciò la Borgonzoni in estate, non molla la sua candidata. «Lucia può portare i bolognesi a scegliere al ballottaggio tra lei e un sindaco disastroso » ha ribadito anche ieri alla presentazione a Milano della candidatura di Stefano Parisi, aggiungendo che Bologna «è una città ostaggio, tra delinquenti che sospendono le lezioni e altri che imbrattano i monumenti delle Foibe». Per questo Salvini martedì sarà in città. Lo dice su

Facebook la stessa Borgonzini, che sotto l'hashtag #Salvini annuncia l'arrivo del leader. «Faremo una passeggiata tra i bolognesi» ha dichiarato nei giorni scorsi. E lui: «Vengo a vedere se Bologna è una città libera o da Unione Sovietica ».

Forza Italia però scalpita. Ieri, per rispondere alla decisione della Lega di aprire dei gazebo nella capitale per &quot;consultare&quot; la base sulle candidature, ha lanciato la provocazione: «Invece che farle a Roma, perché non consultiamo i cittadini a Bologna?» si è domandato Gasparri. Una scelta sulla quale sarebbe d'accordo anche Renato Brunetta, che vorrebbe estendere l'idea a tutte le città dove non si è trovato un nome condiviso. Una sorta di primarie (chieste anche da Giorgia Meloni) che potrebbero aiutare a lanciare il forzista Galeazzo Bignami. Del resto, per Gasparri, «la Borgonzoni non è adatta. Chiederò di organizzare una consultazione popolare. Una candidatura a perdere non ha senso».

(s.b.)

©RIPRODUZIONE RISERVATA

La mia disponibilità c'è martedì arriva Salvini e insieme andremo ad ascoltare i cittadini

LUCIA BORGONZONI

CANDIDATA LEGHISTA

27 febbraio 2016 sez.</column>
        </table>
        <table name="tblWebData">
            <column name="Article">Oggi a Empoli con 5mila tifosi e Strootman finalmente pronto


FRANCESCA FERRAZZA

SE fosse per lui non avrebbe dubbi. Oggi, a Empoli, Kevin Strootman si schiererebbe nella formazione dei titolari. Ha più dubbi Spalletti, che ha comunque fatto capire al ragazzo di prendere in considerazione l'ipotesi, visto che ieri pomeriggio, nella segretissima (almeno nelle intenzioni) partitella disputata in allenamento prima della partenza per la Toscana, ha provato l'olandese a lungo. E l'ha provato all'interno di quello che potrebbe essere l'undici titolare, in un centrocampo con Kevin, Nainggolan e Keita, subito dietro a un attacco con Perotti (alternato a Pjanic) e Salah, dietro a Dzeko. Movimenti ripetuti, provati e riprovati, che potrebbero far pensare alla possibilità che Strootman possa scendere in campo dall'inizio. Anche se la logica di uno stop così lungo del ragazzo, e la possibilità che il maltempo previsto renda il terreno pesantissimo, consiglierebbe al tecnico maggiore prudenza. Se comunque non dovesse essere dall'inizio, sicuramente il giocatore avrà a disposizione una parte importante di gara, per testare ulteriormente le sue condizioni, spingendo su un reintegro che viene considerato vitale per gli equilibri della Roma di adesso e del futuro. Talmente tanto che Pallotta ha in agenda un incontro anche con lui, per una promessa di rinnovo che all'olandese era stata fatta qualche mese fa.

Il presidente ha comunicato ai suoi più stretti collaboratori che sarà domani nella capitale, proprio per avere più tempo per affrontare tutte le questioni del momento. Su tutte, ovviamente, quella legata a Francesco Totti. Intanto comincerà nella tarda mattinata di oggi l'esodo dei quasi cinquemila romanisti verso Empoli. Le condizioni atmosferiche non dovrebbero essere delle migliori visto che è previsto maltempo, ma nella cittadina toscana il colpo d'occhio giallorosso sugli spalti sarà di quelli da raccontare. «Dovremo stare attenti- avverte Spalletti- l'Empoli è una delle squadre che gioca il miglior calcio in Italia. Ci affideremo a Dzeko, certo, perché è fondamentale per noi, perché è la prima punta che ci completa. È sulla strada giusta, come lo sono i suoi compagni, che migliorano nel riuscire a sfruttare le sue qualità».

©RIPRODUZIONE RISERVATA

DETERMINATO

Strootman si propone come titolare oggi con l'Empoli: si sente recuperato

27 febbraio 2016 sez.</column>
        </table>
        <table name="tblWebData">
            <column name="Article">BolognaFiere per 10 milioni tratta la pace con Lineapelle


ENRICO MIELE

DAL contenzioso giudiziario con Lineapelle, il salone &quot;fuggito&quot; a Milano due anni fa, la Fiera di Bologna potrebbe incassare poco meno di dieci milioni. È questa la cifra che gira sotto le Due Torri tra azionisti e consiglieri dell'expo, che stanno aspettando la fine dell'arbitrato legato alla rottura del contratto con la società che organizzava in città la kermesse della pelletteria. Nel frattempo, oggi si terrà l'assemblea dei soci della Fiera, che dovrà eleggere i nuovi revisori dei conti dopo l'addio polemico dei vecchi amministratori. Ma la vigilia è infiammata da Confcooperative che ieri ha sparato a zero contro la proposta di aumento di capitale, lanciata dal presidente dell'expo Duccio Campagnoli per finanziare i cantieri del nuovo quartiere. «Per il bilancio che ha, la Fiera può fare il restyling con le proprie risorse e non ha bisogno di alcun aumento di capitale per finanziare il piano di ampliamento. Questa è la nostra posizione » tuona il numero uno delle coop &quot;bianche&quot; Daniele Passini che mette nel mirino la gestione del quartiere: «È possibile – si chiede – che dopo due anni non abbiamo ancora un piano industriale? ». Conti alla mano, Passini spiega come la Fiera possa farcela da sola, senza batter cassa ai soci. E sul finale rispolvera il tema delle deleghe al dg Antonio Bruzzone: «O si fa lavorare l'intero apparato dirigenziale o ci possono essere problemi. Servono tempi certi, altrimenti questa non è un'azienda ma un consiglio comunale».

In attesa del vertice che si terrà la prossima settimana tra gli azionisti pubblici (Comune, Regione e Camera di Commercio) e quelli privati, si scalda anche il Pd. Otto consiglieri regionali, tra cui il bolognese Giuseppe Paruolo, hanno presentato un'interrogazione alla giunta Bonaccini per chiedere lumi sulla ricapitalizzazione (viale Aldo Moro ha già assicurato cinque milioni) e, soprattutto, un giudizio sull'operato dei manager. Gli esponenti Dem vogliono sapere «quali siano i risultati economici raggiunti dal consiglio d'amministrazione in carica e se possano essere considerati soddisfacenti».

©RIPRODUZIONE RISERVATA

LE POLEMICHE

Sopra, una edizione di Lineapelle, l'expo fuggita a Milano a dispetto dei patti che la legavano a Bologna

26 febbraio 2016 sez.</column>
        </table>
        <table name="tblWebData">
            <column name="Article">Vertice Unicredit Palenzona per il ricambio &quot;Gli azionisti vanno ascoltati&quot;


Il leader della Crt si schiera con la linea Del Vecchio I fondi sostengono Ghizzoni

MILANO.

«Gli azionisti non si commentano, si ascoltano. Ho grande stima del cavalier Del Vecchio». Con queste poche parole, raccolte dall'agenzia

LaPresse, il vicepresidente di Unicredit Fabrizio Palenzona è sceso in campo nella contesa per l'eventuale sostituzione dell'amministratore delegato Federico Ghizzoni. Il patron di Luxottica tre settimane fa aveva formalizzato la &quot;crisi&quot;, parlando in un'intervista ad Affari &amp; Finanza della sostituzione del successore di Alessandro Profumo. Le manovre sul vertice, in un silenzio un po' surreale attorno (bombardamenti borsistici a parte) sono in corso da tre mesi.

L'uscita di Palenzona ne decreta il ruolo e lo schieramento. Il dominus della Fondazione Caritorino, e dei Benetton in Adr - ruolo appannato l'ultimo - ha dissotterrato l'ascia di guerra usata su Profumo nel 2010 ed è tornato a ordire con l'amico-nemico Paolo Biasi, leader dell'altro socio forte Cariverona (ma ha da poco lasciato la presidenza ad Alessandro Mazzucco). I due grandi vecchi cercano di convincere le Fondazioni, alcuni soci privati come Caltagirone e Del Vecchio e gli investitori istituzionali rappresentati da Lucrezia Reichlin in cda che è ora di cambiare il capo; e inseguono un rimpiazzo di rango, che però non si trova, vuoi per le esose richieste salariali o per i veti incrociati. Ma il cda del 9 febbraio sui conti 2015, che potevano essere una condanna, s'è trasformato in un peana a Ghizzoni, anche per il sostegno a lui tributato, davanti e dietro le quinte, da Carimonte, dai consiglieri di estrazione &quot;tedesca&quot;, dagli emiratini di Aabar e da un pugno di fondi Usa guidati da Blackrock. Tutta gente che del quarto aumento di capitale ha zero voglia tra l'altro. Quali azionisti intende dunque &quot;ascoltare&quot; Palenzona?

Ghizzoni, tanto poco attaccato alla poltrona che l'avrebbe già messa a disposizione dei riottosi nel consiglio ultimo scorso, sembra godersi lo spettacolo. E prepara serafico il plenum del 10 marzo con possibili accelerazioni sulle linee strategiche (generazione interna di capitale, cessione di sofferenze e ricambio delle prime linee), mentre in Borsa l'azione rifiata.

©RIPRODUZIONE RISERVATA

MANAGER

Il vice presidente di Unicredit Fabrizio Palenzona

26 febbraio 2016 sez.</column>
        </table>
        <table name="tblWebData">
            <column name="Article">&quot;Saipem potrebbe anticipare il piano strategico 2017&quot;


L'INTERVISTA/ PARLA L'AD STEFANO CAO DOPO IL SOFFERTO AUMENTO DA 3,5 MILIARDI: &quot;ADESSO SIAMO AUTONOMI DALL'ENI E CON UN FORTE PATRIMONIO&quot;

MILANO.

E' tornato in Saipem dopo 15 anni Stefano Cao, per recidere il cordone ombelicale con mamma Eni. Ma l'ingegnere romano - che nelle due aziende di San Donato ha passato la vita - lo deve fare in una fase tra le peggiori della storia del petrolio. Non era meglio soprassedere con l'aumento di Saipem a gennaio, così sofferto, che ha bruciato tutto il capitale borsistico?

«Chiaro che è una domanda da porsi, ma in questi casi se ti fermi non sai quando e se potrai ripartire. Alla fine l'aumento è stato sottoscritto e abbiamo incassato i 3,5 miliardi con cui proseguire il rifinanziamento e rimborsare il debito all'Eni. Ora Saipem ha 2 miliardi di debito invece di 5,4, è tra i primi contrattisti ad avere ricapitalizzato, aprendo una strada che dovranno battere alcuni concorrenti. L'esperienza mi dice che, come a fine anni '80 e '90, a valle delle crisi petrolifere ci sono opportunità per fare acquisizioni a basso costo. Fu così per Saipem allora. Certo, avevamo la forza dell'Eni dietro: ma ora abbiamo una struttura patrimoniale autonoma e forte».

Non è che date le avversità a Saipem servirà invece più capitale, o un'altra revisione di costi e ricavi?

«Entro fine 2016 avremo un debito sotto 1,5 miliardi, per una struttura patrimoniale assolutamente equilibrata. L'altra certezza è che lavoriamo al recupero di 1,5 miliardi di costi, e a identificare ulteriori tagli perché è essenziale continuare il processo di efficienza, fornendo alle major strumenti per sviluppare idrocarburi a costi più competitivi. Poi c'è la componente tecnologica, centrale nella riduzione dei costi. Nel pubblicare i conti abbiamo mantenuto impegni precisi, confermando le stime sull'anno scorso e gli obiettivi 2016, che si basano in larga parte su ordini già in lavorazione e ci vedranno tornare all'utile netto per circa 300 milioni. Abbiamo scritto nel prospetto che il piano era basato su un prezzo del petrolio in recupero: con altrettanta trasparenza dico che resteremo vigili, e potremmo anticipare la rielaborazione del piano strategico se nel 2016 vedessimo difficoltà oggettive ad acquisire nuovi progetti».

Finora come va? Sarete sulle commesse sul gas Eni in Mozambico ed Egitto, o nella riedizione del gasdotto South Stream tra Edison e Gazprom?

«Per quest'anno abbiamo già ordini per uno stoccaggio in Italia e attendiamo l'ok su un acquedotto in Cile. Poi è in vista lo sviluppo del giacimento Eni di Zohr in Egitto, dove i tempi sono così stretti che il cliente ha preferito partire con i lavori d'ingegneria e in parallelo negoziare i contratti. Su Coral in Mozambico partecipiamo alla gara (ma da voci sul mercato Eni avrebbe scelto un altro contrattista, ndr). Quanto a Itgi, è presto per parlare di contratti: comunque per i russi un tubo sotto il Mar Nero resta attuale. E al mondo oltre a noi c'è solo un'altra società che sa piazzare tubi a 2mila metri».

Perché la gloriosa Saipem s'è ridotta a perdere il 99% in Borsa dai massimi 2012?

«Quando ho accettato di fare l'ad ho dato un sì informato, sapendo che l'azienda aveva una struttura patrimoniale sbilanciata, figlia di un piano investimenti del decennio scorso, quando pareva che tutto ciò che Saipem toccava si trasformasse in oro. Poi il crollo del greggio ha contratto margini e investimenti delle major, e sono emersi i problemi gestionali del passato. Sapevo di dover rispondere con assoluta prontezza e lo abbiamo fatto, grazie a una struttura manageriale reattiva. Abbiamo rivisitato il portafoglio progetti, tagliato aggressivamente i costi, ridisegnato i processi decisionali. Purtroppo per l'aumento di capitale in Italia i tempi d'esecuzione sono più lunghi che altrove: è stato annunciato il 27 ottobre, l'avessimo fatto in due mesi non avremmo avuto sul titolo gli effetti concatenati di un altro calo del greggio, un mercato pessimo, la revisione al ribasso dei rating nel settore».

Come va il rapporto con la casa madre da cui vi state separando?

«Sul piano operativo il rapporto non cambia: Saipem partecipa a tutte le gare in cui c'è Eni, che ha dei partner che non avrebbero mai accettato vantaggi per noi. Poi c'era, e rimane, un substrato di cultura comune, che è un elemento di forza per Eni e penso lo sia stato e rimanga per Saipem. E' come un cromosoma: non cambia se cambiamo il logo aziendale o la struttura patrimoniale che ci rende autonomi ma sempre ben presenti sui mercati globali».

©RIPRODUZIONE RISERVATA

,,

Se nel 2016 i nuovi ordini saranno difficili faremo più tagli, ma non serve altro capitale

Amministratore delegato di Saipem

‘‘

Andrea Greco Stefano Cao26 febbraio 2016 sez.</column>
        </table>
        <table name="tblWebData">
            <column name="Article">Da Parigi a Genova la magia di Magnasco


WANDA VALLI

DA Parigi a Genova per celebrare uno dei più importanti pittori del Seicento ligure: Alessandro Magnasco che con &quot;Trattenimento in un giardino di Albaro&quot; ha dipinto quello che tutti considerano il suo capolavoro e che dà al Seicento barocco uno spaccato di inaspettata leggerezza. Da Parigi a Genova perché è nella capitale francese che, il 24 novembre del 2015, nella Galerie Canesso, si è inaugurata la mostra che ora è approdata a Genova. Si chiama &quot;Alessandro Magnasco, gli anni della maturità&quot; e resterà a Palazzo Bianco fino al 5 giugno. Impreziosita dalla scenografia affidata a Pier Luigi Pizzi, arricchita di due opere assenti a Parigi e con Fausta Franchini Guelfi a guidare il comitato scientifico con Piero Boccardo, direttore dei Musei di Strada Nuova e Maurizio Canesso e Véronique Damian della Galerie Canesso.

Palazzo Bianco, via Garibaldi 11

Fino al 5 giugno

©RIPRODUZIONE RISERVATA

26 febbraio 2016 sez.</column>
        </table>
        <table name="tblWebData">
            <column name="Article">Raggi alla stampa estera “Città stuprata dai politici no alternative al M5S”

...MARCO SARTI «SIAMO più che pronti, più che maturi per governare la Capitale d’Italia». La candidata sindaco dei Cinque Stelle a Roma si presenta così. Per la prima uscita ufficiale Virginia Raggi...
la Repubblica 26 febbraio 2016 pag. 03 sez. CRONACA</column>
        </table>
        <table name="tblWebData">
            <column name="Article">Raggi alla stampa estera &quot;Città stuprata dai politici no alternative al M5S&quot;


MARCO SARTI

«SIAMO più che pronti, più che maturi per governare la Capitale d'Italia». La candidata sindaco dei Cinque Stelle a Roma si presenta così. Per la prima uscita ufficiale Virginia Raggi sceglie l'associazione della stampa estera. Un luogo simbolico «per rilanciare l'immagine della città nel mondo, sporcata da tante brutte vicende». Si parla di partecipazione e rivincita. «Roma è stata stuprata per anni dalla cattiva politica, ora non ci sono alternative al Movimento Cinque Stelle».

Dopo le tensioni delle ultime ore, l'aspirante sindaco si prenderà due giorni di pausa in vista del tour de force elettorale. Intanto le polemiche con il Pd proseguono serrate. Stavolta a scendere in campo è direttamente Matteo Orfini, commissario del Pd romano. «Si sceglie uno slogan fascisteggiante (Roma ai romani) così da non lasciare dubbi a che tipo di elettorato si vuole arrivare». Al centro del caso finiscono anche le prime dichiarazioni della Raggi sui sindacati: «Sono parte dell'intreccio malato con la politica». Ma soprattutto la scelta di chiudere i campi rom in città, che la grillina considera non più rinviabile. «I rom devono lavorare e pagare le tasse, i figli andare a scuola e non a mendicare o rubare». Sono le stesse motivazioni elettorali, spiegano gli avversari, che al Senato hanno convinto i Cinque Stelle a un riposizionamento sulle unioni civili. Accuse respinte al mittente. «Noi guardiamo agli interessi dei cittadini» racconta a Montecitorio la deputata Roberta Lombardi, riferimento del M5S romano. «Se corrispondono ai desiderata del centrodestra o del centrosinistra non ci interessa».

Ogni giorno, una nuova polemica. La campagna elettorale sembra aver preso una piega precisa. E così Virginia Raggi deve tornare sulle accuse di aver lavorato con Cesare Previti. In conferenza stampa l'avvocatessa chiarisce: «Ho fatto 13 anni fa la pratica legale nel suo studio, poi sono andata via. È un attacco strumentale e un po' vile». E non è tutto. Orfini ironizza sui presunti tutor affiancati alla candidata, «perché da sola farebbe danni». Ma stavolta a rispondere sono le deputate M5S, denunciando «il sessismo disarmante» del commissario dem.

Polemiche a parte, già si pensa al programma. I Cinque Stelle puntano su trasporti, rifiuti, trasparenza e lotta agli sprechi. Sì agli stadi di Roma e Lazio, «ma non siamo favorevoli alle speculazioni edilizie». Non solo slogan: alcune proposte nascono dalla precedente esperienza in Campidoglio. Un esempio sono i 400 milioni di euro «di costi e servizi non dovuti alla Città del Vaticano» che i grillini promettono di recuperare. L'annuncio della candidata fa riferimento a uno studio svolto dai Cinque Stelle, quando l'ex consigliere Daniele Frongia era presidente della commissione per la revisione della spesa di Roma Capitale. Intanto si lavora sulla squadra che potrebbe affiancare la Raggi in caso di vittoria. Nelle prossime settimane sarà organizzata una chiamata pubblica per i futuri assessori. Per partecipare alle selezioni bisognerà rispondere a determinati requisiti, ma non sarà obbligatoria l'iscrizione al M5S. Il bando sarà rivolto ad attivisti e tecnici, che saranno valutati in base al proprio curriculum. L'obiettivo è quello di presentare la squadra prima delle elezioni. Una scelta di trasparenza, non priva di rischi. «I grandi nomi che potrebbero essere interessati a partecipare — temono i grillini — difficilmente si schiereranno con noi prima del voto».

©RIPRODUZIONE RISERVATA

&quot;Ho fatto, 13 anni fa, la pratica nello studio di Previti&quot;, ammette &quot;Poi sono andata via&quot;. I dem: &quot;Cercano i voti di Forza Italia&quot;

AVVOCATO

Virginia Raggi, 37 anni, avvocato, è la candidata sindaco per M5S

26 febbraio 2016 sez.</column>
        </table>
        <table name="tblWebData">
            <column name="Article">Cantone agli studenti &quot;Una regia straniera dietro ai Georgofili&quot;


DIETRO

alla strage dei Georgofili e anche all'omicidio del magistrato palermitano Paolo Borsellino potrebbe nascondersi una &quot;regia straniera&quot;. Sono parole del presidente dell'Autorità anticorruzione Raffaele Cantone che ieri ha incontrato gli studenti del liceo Salvemini- Duca d'Aosta. Rispondendo alla domanda di un ragazzo che gli chiedeva dove secondo lui sia sparita l'agenda rossa che Borsellino portava sempre con sé, Cantone ha parlato dei suoi dubbi su mandanti e organizzatori di alcune stragi del ‘93, tra cui quella di Firenze. «Riina non era in grado di costruire una strategia così raffinata e particolare come quella di colpire l'obiettivo dei Georgofili, tra l'altro considerato una sorta di simbolo massonico», ha detto Cantone riferendosi a quell'ipotesi, poi caduta, emersa a un certo punto delle indagini per cui una stanza dell'Accademia sembrava poter ospitare una loggia.

«Mi è sempre sembrato strano che un uomo furbissimo ma anche molto ignorante come Riina potesse scegliere un obiettivo così particolare e poco conosciuto. E non credo a chi cerca a tutti i costi di tirare in ballo complotti dei servizi segreti. A volte invece di guardare vicino, in casa nostra, si potrebbe guardare più lontano, oltre i confini nazionali». Quanto lontano Cantone non lo specifica ma spiega il perché delle sue perplessità. «Sono abituato a ragionare con i fatti, non ho prove e non ho mai partecipato all'inchiesta. Ma dico che ci possono essere anche tante entità internazionali. Perché pensare sempre ai servizi segreti? Tante volte in Italia abbiamo visto come ci fossero anche organizzazioni internazionali... La mia idea è che i messaggi mafiosi hanno una caratteristica e cioè che li deve comprendere un soggetto preciso. Io sono laico in questo: pensiamo sempre ai servizi segreti italiani ma potrebbe essere anche altro. Prendiamo ad esempio la strage di Bologna, nessuno ha mai capito perché sia stata compiuta. Ma allora probabilmente chi doveva capire lo capì». I dubbi sollevati dal presidente dell'Autorità anticorruzione riguardano anche l'omicidio di Borsellino: «Perché scegliere di colpirlo nel momento in cui c'era la massima allerta intorno a lui? Quella strage ha comportato una stretta senza precedenti nei confronti della mafia, per la criminalità organizzata fu una sorta di &quot;omicidio suicidio&quot;, incomprensibile dunque, visto l'effetto paradossale che produsse».

Giuseppe Nicolosi, uno dei magistrati che ha indagato sulle autobombe del '93, fra cui quella di via de' Georgofili, e che hanno fatto condannare all'ergastolo Salvatore Riina e i vertici di Cosa Nostra, precisa che dalle indagini, che in questi 23 anni non si sono mai fermate, non è emerso assolutamente niente che faccia pensare a una regia straniera. È vero, invece, che sin dall'inizio si è ritenuto che Riina e i suoi accoliti, tutti profondamente ignoranti, non avrebbero potuto concepire da soli una strategia di attacco ai monumenti. Gaspare Spatuzza ha riferito che furono eseguiti sopralluoghi in alcune città italiane e sia lui che Brusca hanno detto che gli obiettivi furono scelti esaminando dei dépliant. A Firenze l'obiettivo da colpire non era l'Accademia dei Georgofili ma la Galleria degli Uffizi. L'autobomba fu parcheggiata sul retro della Galleria, in via de' Georgofili, perché sul piazzale degli Uffizi gli attentatori avevano visto una persona in divisa.

(f.s. e s.p.)

©RIPRODUZIONE RISERVATA

LA STRAGE

Una mano straniera dietro la strage di via de' Georgofili? L'ipotesi di Cantone apre nuovi scenari

26 febbraio 2016 sez.</column>
        </table>
        <table name="tblWebData">
            <column name="Article">Quando il tirocinio si rivela una beffa


Raffaele

Giugliano

Ho 26 anni, vivo a Giugliano in Campania, provincia di Napoli. Sto svolgendo un tirocinio professionale grazie al programma regionale &quot;Garanzia Giovani&quot;, programma che, almeno in teoria, si prefigge di inserire i giovani nel mondo del lavoro. Ho iniziato il mio tirocinio nel mese di ottobre 2015, e, ad oggi non ho ancora nemmeno ricevuto un solo euro. I rimborsi servirebbero per coprire il costo dei viaggi e la situazione sta diventando insostenibile. Ragazzi laureati come me, ma anche diplomati, speravano in una svolta radicale, grazie a questo progetto che, mi spiace dirlo, si sta rivelando inutile e ridicolo.

Enzo Lo Sicco

enzo.losicco@libero.it

Sono un testimone di giustizia, ho letto l'articolo di Attilio Bolzoni (&quot;Che fine ha fatto l'antimafia&quot;, Repubblica del 12 gennaio) e vorrei raccontare la mia storia: ho fatto l'imprenditore a Palermo, fino a quando non ho denunciato il racket del pizzo. Lascio immaginare lo scalpore: iniziative, riunioni, parate e &quot;processioni&quot;, perché mi facevano sentire una reliquia che veniva portata in giro e che, finita la festa, veniva riposta nella teca di cristallo fino alla successiva. Mi sono ribellato anche a quel sistema. I &quot;pennacchioni&quot; sono scomparsi, rispuntando alla sentenza che ha sancito la mia vittoria, ma che mi ha costretto ad andare via. Con l'aiuto dello Stato, ho potuto riprendere la mia attività e i miei beni. Sono uscito dal programma di protezione e vivo una vita da libero cittadino orgoglioso di quello che da solo, senza &quot;pennacchioni&quot;, sono riuscito a fare. Non sono un caso eccezionale, sono la prova vivente che la mafia si può battere. Basta crederci. Capisco che per qualche &quot;pennacchione&quot; la cosa non sia positiva, perché se vincere è possibile allora qualche professore dell'antiracket potrebbe ritrovarsi senza lavoro.

Livia Medici

Roma

La storia di Matteo, studente di terza elementare, e dell'invenzione di un nuovo vocabolo, &quot;petaloso&quot; che piace alla Crusca, è anche la storia di un'insegnante che ha saputo tramutare in una formidabile opportunità didattica qualcosa che altri, forse, avrebbero liquidato come un errore da segnare con la matita rossoblu. L'idea di coinvolgere la classe nella scommessa di far valutare quella parola dall'Accademia, di trarne un insegnamento sulla vivacità della lingua e sulla possibilità di innovare anche in quel settore, è una straordinaria lezione anche per chi ogni giorno sale in cattedra. Credo che Matteo e gli altri bambini che hanno condiviso con lui anche questo momento di notorietà, difficilmente guarderanno la scuola con gli stessi occhi.

Il caso Abu Omar e il ruolo di D'Avanzo

Claudio Pecora

Milano

Leggo su Repubblica della condanna all'Italia della corte di Giustizia europea sulla vicenda di Abu Omar. Penso a Giuseppe D'Avanzo che ha reso nota a tutti quella indegna vicenda, tenendosi alla larga dalla quotidiana fiera della vanità che si celebra in tv.

Chi ha promesso più dentiere per tutti

Flavio Tosi

Verona

Sull'articolo &quot;Giallo su 100 mila euro in nero a Tosi&quot; ( Repubblica di giovedì) preciso che non conosco né il signor Mario Longo né il signor Stefano Lorusso. Non ho avuto conversazioni di alcun genere, tanto meno telefoniche, con entrambi: querelerò Longo e chi accosterà il mio nome a questi signori. Del resto, come sanno tutti in Veneto, non era mio il programma elettorale che prometteva la &quot;dentiera gratis per tutti&quot;.

©RIPRODUZIONE RISERVATA

26 febbraio 2016 sez.</column>
        </table>
        <table name="tblWebData">
            <column name="Article">Una strada per i Sellerio gli editori del miracolo


Sarà intitolata a Enzo ed Elvira una porzione di via Siracusa Domenica cerimonia con gli scrittori e poi il ricordo al teatro Politeama

TANO GULLO

Un miracolo che nella periferia dell'impero prendesse corpo un soggetto editoriale di respiro nazionale. L'intitolazione è ancora più opportuna considerando che Enzo ed Elvira avevano proprio nei pressi le loro abitazioni private. La partenza è in sordina, ma poi con &quot;L'affaire Moro&quot; di Sciascia il successo è travolgente. Centinaia di migliaia di copie che costringono a ritmi massacranti staff e stampatori. Così di prepotenza il libri palermitani trovano il primo piano negli scaffali delle librerie di tutta la penisola.

Quando qualche difficoltà comincia a spuntare all'orizzonte è il grande vecchio Gesualdo Bufalino a rilanciarne le sorti. Poi, è la volta di Antonio Tabucchi, Adriano Sofri, Domenico Seminerio, Salvatore Silvano Nigro, Santo Piazzese, Francesco Recami e tanti altri. Con Andrea Camilleri, vigatiano di Porto Empedocle, l'escalation è planetaria. Tirature record e traduzioni in tutto il mondo. La serie televisiva con il commissario Montalbano, che veicola l'immagine di una Sicilia bella e assolata, è che la consacrazione di un percorso vincente.

La cerimonia di scopertura della targa avrà luogo domenica alle 10.30 davanti alla casa editrice. Con Antonio e Olivia, figli dei due editori, ci saranno il sindaco Leoluca Orlando, molti autori della &quot;casa&quot; e gli amici di lungo corso, compagni di vita e di accese dispute culturali. Dopo la cerimonia, la banda accompagnerà il corteo fino al teatro Politeama, dove musica, filmati e letture di brani da parte di Anna Bonaiuto e Luigi Di Liberti faranno rivivere sprazzi di vita dei due editori (i cittadini che volessero prendere parte all'incontro del Politeama potranno ritirare l'invito nella sede di via Siracusa, fino all'esaurimento dei posti).

A Palermo c'è già una piazza Sellerio — lo slargo da cui si accede per la strada che porta a Montepellegrino — è quella intitolata al padre di Enzo, Antonio Sellerio, l'insigne fisico che con mezzi di fortuna a Viale delle Scienze ha realizzato uno dei primi reattori nucleari in Italia. Lo scienziato è anche ricordato per avere creato a Palermo, da una costola di Ingegneria, la facoltà di Architettura.

La città è rimasta orfana dell'intelligenza di Enzo ed Elvira. Lui, un grande grafico — tra l'altro ha inventato la famosa copertina blu, imitata in tutto il mondo — editore di raffinati libri d'arte, cultore di antiquariato, e uomo di grandissimo fascino capace di calembour fulminanti (il più efficace: «Oggi c'è una destra sinistra e una sinistra maldestra ») e di beffe che hanno lasciato il segno, come quando portò in pullman a Cefalù alcune vedove di mafia per protestare contro il &quot;duomicidio&quot; degli architetti che aveva stravolto la piazza davanti al duomo normanno.

Lei, donna arguta e con un fiuto editoriale inarrivabile. Adorata dai suoi autori sui quali irradiava un fascino ammaliante. Ancora oggi Andrea Camilleri si commuove quando parla di donna Elvira, additandola come una delle donne più intelligenti da lui conosciute. E Camilleri nei suoi novanta anni di gente ne ha conosciuta, dice.

Sempre lei, intuisce che dietro un racconto di Bufalino su un matrimonio a Scicli, si nasconde un grande autore. Lo stana dal suo isolamento paesano e con &quot;Diceria dell'untore&quot; inizia una intesa che solo la morte tragica dello scrittore in un incidente di auto interrompe.

La grandezza dei due personaggi è stata anche quella di passare le redini ai figli in tempo — oggi è Antonio che regge i fili dell'attività — evitando così i contraccolpi negativi del passaggio generazionale. Mentre donna Elvira si godeva gli ultimi anni della sua vita nel buen retiro che si era costruita in una tenuta nelle campagne del Ragusano ed Enzo si dedicava alle sue pubblicazioni d'arte, la casa editrice proseguiva la sua rotta col vento in poppa. Un vento che continua a soffiare libri in ogni angolo d'Italia.

©RIPRODUZIONE RISERVATA

LUI

Fotografo e grafico era capace di battute dall'arguzia fulminante

LEI

Per Camilleri era una delle donne più intelligenti conosciute nella sua vita

GLI AUTORI

Bufalino Piazzese e Seminerio tra i siciliani da loro scoperti

LA FOTO

Un ritratto di Enzo ed Elvira Sellerio scattato dal fotografo Gigi Petyx (foto concessa dalla casa editrice Sellerio)

26 febbraio 2016 sez.</column>
        </table>
        <table name="tblWebData">
            <column name="Article">Tavarelli: &quot;Il mio poliziotto contro la mafia&quot;


TELEVISIONE: IL REGISTA DI &quot;PAOLO BORSELLINO&quot; GIRA A TRAPANI UNA FICTION CON KIM ROSSI STUART

GIADA LO PORTO Q uello per la Sicilia è stato amore a prima vista. Quando è arrivato a Palermo, dodici anni fa, per girare &quot;Paolo Borsellino&quot; e ha scoperto i colori e le passioni che muovono questa terra, Gianluca Maria Tavarelli, non è più riuscito a liberarsene. Il regista torinese tra breve sarà a Trapani per girare &quot;Il commissario Maltese&quot; con Kim Rossi Stuart, prodotto da Palomar per Rai Ficition. Un racconto giallo in quattro puntate in cui Rossi Stuart vestirà i panni di un poliziotto che a fine anni Settanta, dopo vent'anni di assenza, torna a casa, trovandosi a combattere da solo una mafia che s'insedia con sempre più prepotenza nel territorio della costa occidentale siciliana.

«È un racconto di genere — precisa Tavarelli — non ricostruisce fatti reali. Trapani, di certo, sarà grande protagonista». L'ha attraversata in lungo e in largo la Sicilia Tavarelli, da quel lontano 2004. Da Ragusa, Siracusa e Agrigento per girare le due serie de &quot;Il giovane Montalbano&quot; fino a Gela dov'è ambientata &quot;Una storia sbagliata&quot; con Isabella Ragonese e Francesco Scianna.

Ma verso Palermo nutre un affetto speciale. «È da questa città che è partito tutto — dice il regista — che è scoccata la scintilla. Grazie a &quot;Paolo Borsellino&quot;». Raccontare la storia del giudice ucciso nel ‘92, conoscere i luoghi in cui è vissuto, lo ha colpito nel profondo. Quella storia, ammette, lo accompagna ancora adesso. «Non si è trattato solo di girare un film — dice — Rivedere il materiale di repertorio, risentire i discorsi fatti da Borsellino e Falcone, rileggere i loro scritti, è stata un'esperienza che ha coinvolto la mia vita».

©RIPRODUZIONE RISERVATA

Gianluca Maria Tavarelli

19 febbraio 2016 sez.</column>
        </table>
        <table name="tblWebData">
            <column name="Article">Lega, al via le primarie banchetti anti-Bertolaso Nella guerra dei sondaggi Raggi e Giachetti in testa


MAURO FAVALE

Isondaggi sul web, quelli via telefono e quelli per strada, ai banchetti, anche sotto la pioggia, prevista copiosa questo fine settimana. Mentre il quadro delle candidature per il Campidoglio è ancora in fieri, è su cifre e percentuali che si gioca il confronto politico. Una vera e propria battaglia a colpi di numeri che ognuno tira dalla sua parte per lanciare o affossare il competitor all'interno dello stesso campo di gioco.

Dopo le bordate di Matteo Salvini su Guido Bertolaso, oggi la Lega Nord organizza a Roma 41 banchetti per porre al suo elettorato una serie di quesiti a partire proprio da quello sul nome del candidato per il centrodestra. Una specie di &quot;primaria&quot; voluta dal Carroccio, convinto ormai che il nome dell'ex capo della Protezione civile (sostenuto per il momento da Forza Italia e Fratelli d'Italia) sia debole. Sulla scheda, i residenti nella capitale (solo loro) ci troveranno 5 potenziali candidati: oltre a Bertolaso ci saranno Alfio Marchini, Francesco Storace, Fabio Rampelli e Irene Pivetti. Verrà lasciato anche uno spazio bianco per eventuali suggerimenti. Rampelli, capogruppo di Fdi a Montecitorio, ha chiesto esplicitamente che il suo nome venga eliminato: «Non possono esibirlo a mia insaputa. E comunque tutto ciò rende ancora meno credibile l'iniziativa della Lega». Salvini non ci sarà, arriverà lunedì per annunciare e commentare i risultati, compresi quelli degli altri quesiti posti ai gazebo: sul programma del futuro sindaco (dai trasporti al decoro ai campi rom) e sulle Olimpiadi del 2024. Lunedì si dovrebbe insomma capire cosa farà il Carroccio a Roma: se confluirà su Marchini o Storace o se opterà per la corsa in solitaria magari con un nome nuovo (forse la deputata romana Barbara Saltamartini). Un sondaggio sul web condotto da Termometro Politico, prende in esame tutti i nomi in campo: in testa c'è Virginia Raggi, M5S, col 22%.

Segue Roberto Giachetti, Pd, col 20. Poi Bertolaso (13,5%), Marchini (12), Ignazio Marino (8,5), Morassut (4,5). In questo sondaggio, il Pd sarebbe il primo partito col 28%, seguito da M5S col 26. Opposti i risultati di un'altra rilevazione, quella di Tecné per Tgcom24: qui Giachetti (o Morassut) stanno tra il 24 e il 27%, Bertolaso tra il 23 e il 26, la Raggi tra il 22 e il 25, Fassina tra il 7 e il 10, Marchini tra il 6 e il 9 e Storace tra il 4 e il 7. Pesa il 41% di indecisi.

©RIPRODUZIONE RISERVATA

AL CAMPO ROM

Salvini in via Salviati. Accanto, le schede delle primarie di Pd e Lega

27 febbraio 2016 sez.</column>
        </table>
        <table name="tblWebData">
            <column name="Article">L'Eni chiude in rosso, persi 9 miliardi ma Descalzi conferma il dividendo


I CONTI/SVALUTAZIONI PER IL TAGLIO DEI PREZZI DEL GREGGIO. L'AD: &quot;MEGLIO DELLE ATTESE, CRESCIAMO MALGRADO LA CRISI&quot;

MILANO.

Eni chiude il bilancio 2015 in rosso per 8,82 miliardi di euro. Non accadeva dalla gestione di Franco Bernabé, prima della quotazione in Borsa del 1995. Altri tempi, altra azienda e altro mondo.

La voragine nei conti, contabile poiché si tratta di svalutazioni di attività, è legata al crollo del greggio che da luglio 2014 è sceso da 105 dollari al barile ai 30 attuali. I numeri della gestione sono più o meno in linea con le attese del mercato, che ha apprezzato la conferma della cedola da 0,80 euro, e i segni di tenuta sulla generazione di cassa (12,2 miliardi) e sull'indebitamento, salito a 16,8 miliardi ma in calo di 4,8 miliardi, grazie a Saipem che proprio ieri ha contratto un maxi prestito bancario e rimborsato i debiti con l'Eni. Per questo l'azione del Cane a sei zampe è partita bene e ha chiuso in rialzo del 5,13% a 12,71 euro, circa il doppio delle rivali. «Sono risultati al di là delle migliori aspettative ha detto l'ad Claudio Descalzi - e mostrano che abbiamo messo in atto tutte le azioni di efficienza per reagire al forte calo delle quotazioni senza distruggere valore: anzi la crescita di Eni è stata eccezionale e distintiva nel mercato».

Come si arrivi a una perdita ampia quanto i migliori utili del decennio passato è presto scritto. La revisione del prezzo di riferimento del Brent, che nel bilancio Eni 2014 era stimato nel lungo termine 90 dollari al barile, fa la parte maggiore. Il calo delle quotazioni, oggi sui 36 dollari, ha indotto il management ad «allinearsi a un consensus di mercato conservativo» e ridurre a 65 dollari il prezzo medio a tendere. L'effetto contabile è stato una svalutazione da 4,45 miliardi di proprietà petrolifere e di gas. Altri 1,97 miliardi di svalutazioni vengono da Saipem e di Versalis, per estrarle dal perimetro contabile nella prospettiva di sganciarle sempre più dall'Eni (la prima ha un nuovo socio forte nella Cdp, la seconda tratta con un fondo estero che completi la ristrutturazione nella chimica). Poi ci sono un altro mezzo miliardo per la rettifica di fatture nel gas al dettaglio e il peso del fisco: perché il calo del greggio ha concentrato gli utili sui contratti produttivi di tipo Psa, a più alta tassazione.

Gli analisti finanziari - tra i quali SocGen, Akros, Ubs, Icbpi, hanno confermato il giudizio &quot;comprare&quot;, apprezzando la gestione operativa, la tenuta della cassa (-15% in un anno in cui il greggio ha fatto -50%), la produzione giornaliera salita a 1,76 milioni di barili (+10%) e il rimpiazzo delle riserve al 140%, sui massimi del settore. Tuttavia, poiché il ciclo delle quotazioni basse si sta ampliando - il greggio è ai minimi da 13 anni e la frenata del ciclo mondiale promette male - ci sarà ancora da remare per il management di San Donato. Nella revisione del piano strategico al 2019, in agenda il 18 marzo a Londra, Descalzi dovrà dire come intende fare argine; ne potrebbero sortire nuove riduzioni di costi e progetti (già per il 2016 Eni ha stimato un taglio degli investimenti in conto capitale del 20%). «Stiamo proseguendo velocemente nel processo di trasfor-mazione di Eni, con l'obiettivo di renderla ancora più forte e in grado di operare sempre meglio in questo difficile contesto mantenendo solide aspettative di crescita », ha detto l'ad.

Qualche osservatore opina che puntare sull'estrazione e produzione a scapito delle attività più anticicliche di chimica, raffinazione e vendita di gas possa avere esposto troppo l'azienda al crollo del barile. Ma gli apporti contabili delle aree gas(peggiorata da -65 a -387 milioni nell'anno) e raffinazione (tornata in utile, da -65 a 387 milioni) non fanno concorrenza ai 4.100 milioni di utile operativo dell'esplorazione &amp; produzione, che benché scesi del 64% sono il doppio della cassa del gruppo. «Non esiste un business anticiclico in grado di compensare la nostra E&amp;p - dice Descalzi - anche perché è ormai la più efficiente tra tutte le major».

©RIPRODUZIONE RISERVATA

OFFSHORE

Una piattaforma petrolifera di Eni al largo delle coste italiane

Andrea Greco27 febbraio 2016 sez.</column>
        </table>
        <table name="tblWebData">
            <column name="Article">Arte &amp; trasporti, il patto tra Firenze e Prato nella villa di Artimino


LA NOVITÀ SI APRE IL DIALOGO DI AREA VASTA: SEDUTA UNICA DELLE DUE GIUNTE COMUNALI RIUNITE INSIEME NEL COMPLESSO MEDICEO

LE

due società dei rifiuti, Quadrifoglio e Asm, si fonderanno entro l'anno. La &quot;Firenze card&quot; potrebbe essere estesa pure ai musei pratesi, e viceversa con la &quot;Prato card&quot;, in un'ottica di collaborazione culturale che potrebbe allargarsi all'arte contemporanea (Pecci di là, Museo ‘900 e Strozzi da noi) e a iniziative estive comuni. Ma è su mobilità, urbanistica e infrastrutture che si gioca la più importante delle partite tra Firenze e Prato, la capitale del Rinascimento e la città del tessile: da una parte perché con gli opportuni investimenti la stazione ferroviaria di Castello potrebbe diventare il futuro &quot;hub&quot; di scambio tra treno e tramvia per pratesi e fiorentini; dall'altra perché pure i nuovi piani urbanistici delle due città potrebbero essere fatti insieme dato che i due centri distano 20 chilometri e in mezzo hanno un agglomerato urbano praticamente continuo.

Sulla nuova pista dell'aeroporto di Peretola quasi parallela all'autostrada A11, per cui si attende a giorni la Via, si consuma ancora un piccolo focolaio di polemica: ma non più una guerra termonucleare, anche se accuratamente ieri le due giunte di Firenze e Prato riunite nella villa medicea di Artimino ne parlano poco o nulla. «Va fatta, è strategica, le priorità del mio mandato sono aeroporto e tramvia», ripete sempre il sindaco di Firenze, il renzianissimo Dario Nardella. Abbiamo chiesto garanzie per la salute, le nostre contestazioni rimangono ma collaboriamo volentieri », la tesi del collega di Prato, l'altrettanto renziano Matteo Biffoni. E dopo l'idea della &quot;Grande Firenze&quot;, pure l'alleanza &quot;Fi-Pra&quot; può ufficialmente entrare nel vivo.

A capotavola i due sindaci, intorno gli assessori, da una parte i fiorentini dall'altra i pratesi. La location è la tenuta medicea di Artimino, a Prato. La sintesi finale un documento di comuni vedute, entro fine 2016 un nuovo vertice. «Perché lo spirito con cui avviamo questa operazione non è uno spot: qui vogliamo costruire un lavoro comune in grado di cambiare e migliorare la vita di un milione e mezzo di persone», rivendica Nardella appena pochi giorni dopo aver accolto con favore l'idea di una &quot;Grande Firenze&quot; lanciata dal sindaco di Campi Bisenzio Emiliano Fossi, gradita pure allo scandiccese Sandro Fallani. Moda, cultura, turismo, urbanistica, servizi pubblici locali, innovazione, mobilità, integrazione, rapporti con la Cina, progetti europei. Alla giunta Firenze-Prato si discute di ipotesi, opportunità di collaborazione per un'intesa di area vasta. Se le rispettive società dei rifiuti si fondono a breve, per le due spa del gas, Toscana Energia e Centria, la strada è più lunga sebbene avviata. Sulla moda l'idea è far dialogare i musei d'impresa delle maison (Ferragamo, Gucci, Pucci). Collaborazione sull'inceneritore. (e.f.)

©RIPRODUZIONE RISERVATA

Sul tavolo la fusione tra Quadrifoglio e Asm, l'accordo fra i musei e lo scambio a Castello

LA FOTO SU FACEBOOK

La giunta congiunta Firenze-Prato ad Artimino

27 febbraio 2016 sez.</column>
        </table>
        <table name="tblWebData">
            <column name="Article">Parisi, foto di gruppo con nostalgia &quot;Ritorniamo al ‘98&quot;


ILARIA CARRA

PER CHIARIRE come intende la politica, rispolvera il vecchio motto dell'ex sindaco Gabriele Albertini, al quale lui stesso fece da city manager tra il ‘97 e il 2000: «Faremo gli amministratori di condominio: una pignola e qualificata amministrazione quotidiana della città ». Parola di Stefano Parisi, ex amministratore delegato di Fastweb e patron di Chili, da ieri candidato ufficiale del centrodestra per la prima poltrona della città. Parisi si presenta e lo fa nella sede della stampa estera («per farsi conoscere dai milanesi il posto migliore è proprio la sede della stampa estera!», commenterà ironica al suo arrivo Daniela Santanché). Attorno a lui c'è tutto il centrodestra che fu, unito, almeno qui alle amministrative. Ci sono Matteo Salvini, capolista della lista leghista, sicuro che «se vinciamo qui sarà un avviso di sfratto a Renzi». C'è Maurizio Lupi, Ncd, anche lui in cima alla lista di Area popolare che sottolinea che «con Salvini non siamo un'unione di fatto, eravamo consiglieri comunali nel ‘93, siamo assieme qui perché Milano torni a sognare in grande». Ci sono Ignazio La Russa, Fratelli d'Italia, che come Salvini si dice pronto a far da assessore alla Sicurezza (e anche ai Trasporti), e la forzista Mariastella Gelmini, scelta da Silvio Berlusconi per guidare la lista di Forza Italia mentre sarà l'ex vicesindaco, Riccardo De Corato, a guidare FdI. «Milano è la città migliore per realizzare un nuovo modello di governo che sarà importante per tutto il Paese — dice Parisi — Da Milano vogliamo risvegliare la politica dell'Italia ». È qui, attorno alla figura del manager romano «ma milanese d'adozione», che si fanno le prove di un'alleanza che a livello nazionale oggi non esiste, domani chissà. La vecchia guardia a supporto del candidato, il quale dice che «dobbiamo guardare a come sarà Milano tra 10 o 20 anni: oggi nei cassetti di Pisapia non c'è nulla e bisogna riprendere il percorso iniziato con Albertini e gli stati generali del 1998». Nostalgicamente orfani di quegli anni dai quali — tutti concordano — occorre ripartire perché — è la tesi — «i grandi progetti fatti dal governo del centrosinistra sono quelli che erano stati già impostati da Albertini e Moratti ».

Giallo &quot;Milano&quot; è il colore scelto per la campagna elettorale, «Io corro per Milano» lo slogan di Parisi che snocciola alcuni punti del suo programma elettorale. La riqualificazione delle periferie viene citata più volte. Sui temi cari al suo alleato Salvini, come immigrati e campi rom, chiarisce che «Milano è una città aperta, ma tutti devono rispettare le regole. Rigorosissimo rispetto delle regole e tolleranza zero». Una moschea in città? «Siamo per la libertà di culto, ma c'è un problema che si chiama terrorismo e per questo serve una legge a livello nazionale ». E poi promette di semplificare, già nel primo mese di governo, i regolamenti e la macchina comunale. E «meno subalternità rispetto a Roma: il Comune ha abbassato la testa, ha perso 700 milioni di trasferimenti in conto capitale e non deve più essere così. Dobbiamo essere autonomi e non subalterni». Non manca la critica a Pisapia sul raddoppio delle tasse comunali: Parisi giura che in cinque anni le riporterà ai livelli dell'era Moratti. Punti di un programma del quale si era discusso in una cena, la sera prima, giovedì, al Doriani di via Montenapoleone. Sette commmensali, oltre a Parisi, Salvini, La Russa, Lupi, Gelmi- ni, c'erano anche la forzista Deborah Bergamini e il leghista Armando Siri. È a questa cena che si sarebbe anche parlato di lanciare ufficialmente la campagna elettorale il 19 marzo, giorno della Festa del papà. Al Teatro Dal Verme, un luogo non casuale, un guanto di sfida al centrosinistra che proprio al Dal Verme, un mese fa, mandò in scena il dibattito, molto partecipato, tra i quattro candidati, prima della vittoria di Beppe Sala.

©RIPRODUZIONE RISERVATA

Battuta della Santanché &quot;Per farsi conoscere ai milanesi scelta la sede della stampa estera&quot; La Russa pronto a fare l'assessore. Come colore per la campagna elettorale scelto il giallo

LA SQUADRA

Da sinistra Maria Stella Gelmini, Matteo Salvini, Stefano Parisi, Maurizio Lupi e Ignazio La Russa

27 febbraio 2016 sez.</column>
        </table>
        <table name="tblWebData">
            <column name="Article">Un milione di euro a 340 commercianti danneggiati dalla M4


ILARIA CARRA

RIMBORSI alle attività commerciali penalizzate dai lavori del metrò 4. La giunta Pisapia stanzia 1,1 milioni da distribuire tra i circa 340 esercenti che per anni si troveranno a convivere con un cantiere a ridosso delle proprie vetrine. Si tratta di una prima tranche di fondi per i commercianti con sede lungo le due tratte esterne al centro, tra Linate e Tricolore a Est e da San Cristoforo a Solari a Ovest. E che andranno solo a chi negli ultimi anni ha fatto investimenti per migliorare il negozio o la sede. Intanto si studiano nuovi contributi e agevolazioni fiscali, anche per i negozianti nella tratta dentro la Cerchia dei Bastioni.

La delibera è stata licenziata ieri dalla giunta. Secondo il censimento del Comune, sono circa 340 le attività commerciali al piano terra e con accessi o vetrine di fronte alle cesate del cantiere, lungo le due tratte. Attività che il Comune definisce &quot;frontiste&quot;. Di queste, sedici sono quelle più danneggiate e a rischio chiusura perché il cantiere, di fatto, impedisce la viabilità di accesso al negozio.

Il contributo verrà concesso entro l'estate tramite un bando al quale potranno accedere le imprese in grado di dimostrare di aver fatto spese per investimenti negli ultimi tre anni, avendo comunque tempo fino al 30 giugno 2016 per effettuarne eventualmente di nuovi. Investimenti come il miglioramento di locali e impianti o l'abbattimento delle barriere architettoniche non previste dalla legge. Si tratta di fondi che il Comune stanzia in conto capitale, per ora, in attesa dell'approvazione del bilancio di previsione 2016 ad aprile. Dopo il via libera alla manovra, spiegano da Palazzo Marino, sarà possibile inserire anche contributi in parte corrente, dunque svincolati dalla giustificazione dei lavori fatti. «È un primo contributo che per le micro e piccole imprese può rappresentare il punto di partenza per un nuovo rilancio commerciale — sottolineato l'assessore al Commercio, Franco D'Alfonso — . Stiamo lavorando ad altri interventi di sostegno per contributi sulle spese correnti, come bollette, affitti, nonché per interventi di detassazione per le attività coinvolte. Gli ulteriori interventi saranno possibili non appena il Consiglio comunale procederà all'approvazione del bilancio preventivo 2016, prevista entro il prossimo 30 aprile».

L'entità massima del primo contributo a disposizione di ogni impresa è fissata per ora in 10mila euro, che potranno salire a 15-20mila per i casi più significativi. I commercianti ringraziano ma si aspettavano un altro bando: «Pensare che un'impresa in sofferenza con un cantiere davanti possa oggi fare dei lavori per poi avere i contributi è difficile da pensare — è la critica che arriva da Confcommercio Milano — bisognava aiutare i negozianti nelle spese ordinarie: attendiamo un nuovo bando con contributi per tutti i negozianti danneggiati».

©RIPRODUZIONE RISERVATA

Coinvolti vetrine e artigiani lungo il percorso della metropolitana I fondi solo per lavori già fatti o che saranno eseguiti entro giugno

CORSO PLEBISCITI

I negozi nascosti dal cantiere per la costruzione della Linea 4

27 febbraio 2016 sez.</column>
        </table>
        <table name="tblWebData">
            <column name="Article">Roma, la destra: “Mai con Bertolaso”

... i colpi dei grillini si è pure ristretta. Un mezzo disastro. «Io mi candido – promette Storace perché dopo Mafia capitale non vorrei fare una campagna elettorale per Bertolaso con il codice penale...
Tommaso Ciriaco la Repubblica 14 febbraio 2016 pag. 15 sez. INTERNI</column>
        </table>
        <table name="tblWebData">
            <column name="Article">Roma, la destra: &quot;Mai con Bertolaso&quot;


ROMA.

C'era una volta la destra romana: unita, vincente, post fascista ma senza esagerare: «E mo' siamo a Bertolaso – si dispera Francesco Storace – uno che c'ha 65 anni e organizzava con Rutelli il Giubileo. Alla faccia del rinnovamento...». La questione, in fondo, si riduce a una sola domanda: basterà un alto funzionario di Stato incoronato da Silvio Berlusconi – e sostenuto da Giorgia Meloni e Matteo Salvini - a convincere le sfumature di nero che in passato rastrellavano consensi nella Capitale? «Difficile – riflette Gianfranco Fini –. Bertolaso, al pari di Marchini, è un nome della società civile. Difficilmente intercetterà quell'elettorato identitario romano che c'è, e che da un po' di tempo si rifugia nell'astensione. Diciamo la verità: è l'ammissione del fallimento della politica nel campo del centrodestra, incapace di selezionare una classe dirigente».

Quando a Roma dici destra, racconti una storia fatta di percentuali da urlo. Non è solo il 10% raccolto stabilmente dal Movimento sociale durante la Prima Repubblica, o quota 30% toccata a volte da Alleanza nazionale dopo il 1994. All'ombra del Colosseo partì soprattutto la rincorsa di Fini alle poltrone che contano. Com'è finita? L'unico partito ancora in piedi è Fratelli d'Italia, e in città gode anche di un certo seguito. Ma in vista delle Comunali sono comunque tre i big in campo, a spartirsi una torta che sotto i colpi dei grillini si è pure ristretta. Un mezzo disastro. «Io mi candido – promette Storace perché dopo Mafia capitale non vorrei fare una campagna elettorale per Bertolaso con il codice penale in mano». Alfio Marchini la pensa allo stesso modo, soprattutto dopo che Berlusconi gli ha preferito il boss della Protezione civile incappato nelle indagini per il G8 della Maddalena e per il terremoto dell'Aquila. Pure l'anima più estrema, CasaPound, saluta la Lega di Salvini e balla da sola: «Bertolaso è un'occasione persa, non lo sosteniamo. Presenteremo un nostro candidato – anticipa il numero uno del movimento, Gianluca Iannone – siamo molto perplessi per un centrodestra dove tutto cambia per restare uguale».

Attorno a questo puzzle sgangherato scorrono fiumi di risentimenti, ma si appianano anche conflitti antichi come la prima Repubblica. A sorpresa, per dire, Fini scommette sulla performance di Storace: «Vedrà, se si candida raccoglierà consensi importanti. Ha un profilo diverso da Bertolaso e Marchini, che potrebbero invece rappresentare indistintamente destra e sinistra, perché sono al servizio delle istituzioni a prescindere da chi governi ». Anche l'ex sindaco Gianni Alemanno, ridotto in un angolo da Mafia Capitale, scarta &quot;l'asso Bertolaso&quot;: «Perché non facciamo le primarie, come chiede Storace? Bertolaso non va, è un tecnico e non rappresenta la destra romana. Avrei voluto la Meloni, adesso penso che Storace possa essere una valida alternativa. Perché non la prendiamo in considerazione? ». Perché le primarie non si faranno, Berlusconi e Salvini non gradiscono. Fratelli d'Italia, invece, avrebbe gradito: «Ma facciamo parte di una coalizione – ricorda Fabio Rampelli – ed eravamo gli unici a chiederle. E poi, che cosa c'è che non va con Bertolaso? Ha fatto parte del governo di centrodestra, ha una collocazione politica vicina a FI. A differenza di Marchini, che è un comunista mascherato che viene da una famiglia di comunisti».

Si combatteranno in casa, insomma. E se è vero che occorre il 24-25% per strappare il ballottaggio, l'impresa dell'ex capo della Protezione civile si complica. Ncd, fittiani e forse anche Gianni Letta gli preferiscono Marchini. Un pezzo di FI – da Antonio Tajani a Maurizio Gasparri – resta tiepido, mentre alcuni moderati di destra che avevano in mente di organizzare una lista civica di peso si sono sfilati. Resta il sostegno dell'ex Cavaliere. «In fondo – riflette amaro Fini – siamo al solito ritornello. Il solito Berlusconi e l'esaltazione dell'&quot;uomo del fare&quot; fuori dai partiti…». Funzionerà?

©RIPRODUZIONE RISERVATA

Il leader di CasaPound &quot;Persa un'occasione a questo punto ci presenteremo noi&quot;

Tommaso Ciriaco14 febbraio 2016 sez.</column>
        </table>
        <table name="tblWebData">
            <column name="Article">MOSTRE


NEXUS

Pal. Medici Riccardi, v. Cavour 3. Fino 15/3.

Ore 9.30-19, merc.

chiuso. Euro 7/4, gratis sotto i 6 anni BODY WORLDS

S. Stefano al Ponte.

Fino 20/3. Lun-gio 10-20.30, ven e sab 20-23.30, dom 10-22. 16/12 euro www.bod yworldsinthecity.it CARLO PORTELLI

Gall. Accademia. Fino 30/4. Ore 8.15-18.50, euro 12,50 IL MONDO CHE NON C'ERA

Mus. Archeologico.

Fino 6/3. Lun-sabdom 8.30-14, mar-ven 8.30-19. 4 euro

ARTE, FOTOGRAFIA E FEMMINISMO IN ITALIA

Frittelli, v. Val Di Marina 15. Fino 8/3.

Lun-ven 10-13 e 15.30-19.30. Ing. lib.

GIOVANNI SPADOLINI

Fino 29/2. Ente Cassa, v. Bufalini 6. Lun-ven.

9-19; sab e dom 10-13 e 15-19. Ingr. libero.

Biblioteca Nazionale, feriali 10-18 sab 10-13; chiuso festivi.

Ingr. lib.

FIRENZE CAPITALE. I DONI E LE COLLEZIONI DEL RE Palazzo Pitti. Da mart.

a dom. ore 8.15-18.50, chiuso lun. Euro 13/6,5 IO DISEGNO

Babele, v. Belle Donne 41r. Fino 27/2, orario negozio, ingr. libero BENINATI, CUCCHI, SACCARDI Poggiali e Forconi, v Scala 35/A. Fino 20/3

26 febbraio 2016 sez.</column>
        </table>
        <table name="tblWebData">
            <column name="Article">&quot;Sì&quot;, &quot;no&quot;, &quot;forse&quot;: il match della politica su Roma 2024


LA POLEMICA/ FAVOREVOLI GIACHETTI, MORASSUT, MARCHINI E STORACE. CONTRARI GRILLINI E RADICALI. LE PERPLESSITÀ DI BERTOLASO

PAOLO BOCCACCI

È come una sfida olimpica, tra &quot;no&quot;, &quot;sì ma&quot;, &quot;se&quot; e &quot;senza se e senza ma&quot;. Il più deciso avversario che scende in campo è Stefano Fassina, candidato sindaco di Sinistra Italiana. «Stiamo già raccogliendo le 30mila firme necessarie per fare un referendum: perché sulla questione Giochi devono essere consultati i cittadini romani. Sono loro che devono scegliere le priorità, tra i fantastici Giochi oppure completare la metro C o affrontare la fame di case». Insomma, un &quot;no&quot; netto. E il radicale Magi: «Il comitato ha mentito al Cio affermando l'impossibilità del referendum».

Durissimo l'ex sindaco Marino che ne fa un bastone contro Renzi. «Non decida il trio Renzi-Montezemolo-Malagò», scrive su Fb. «Il progetto è l'ennesimo atto di un governo che vorrebbe imporre soluzioni che non sono state condivise con la città ».

E se Gianluca Peciola, di Sel, sfuma («nel caso in cui la proposta sfosse ragionevole come si fa a dire no alle Olimpiadi? Il referendum Fassina va riportato all'interno del progetto ») il dem Giachetti, in corsa alle primarie, ribatte a Fassina e Marino: «La candidatura è un'opportunità in termini produttivi e occupazionali. Mi sono candidato anche per rappresentare una classe dirigente che ha voglia di cogliere queste occasioni. Ma non si potrà prescindere da parole come trasparenza, legalità e sicurezza». E l'altro deputato in corsa per il Pd, Roberto Morassut, aggiunge: «Ospitare le Olimpiadi significa investimenti, sviluppo e la creazione di infrastrutture che restino, come il polo di Tor Vergata o, magari, la prosecuzione della metro C fino a Clodio».

Contrari i Cinque stelle. L'aspirante sindaco De Vito non parla, non può, rimanda al comunicato. Che ha già parlato: «Lo ribadiamo: per Roma la priorità è quella di riconquistare una civile normalità quotidiana, non il grande evento ».

E il Centrodestra? È tutto in subbuglio. L'ex sindaco Alemanno è un &quot;supersostenitore&quot;. «Ho registrato con stupore», afferma «le perplessità di Bertolaso e Rutelli. Il Comitato ha fatto un ottimo lavoro». Lapidario. E anche il candidato Storace si sbilancia: «Quando si votò in Consiglio comunale, ero scettico se fosse una battaglia da affrontare in pieno scandalo Mafia Capitale. Ora, invece, se la partita va avanti e se io diventerò sindaco, penso che sarebbe da pazzi rinunciare. Come si fa a pensare ad un referendum? ».Contraddetto dal &quot;colonnello&quot; di Fratelli d'Italia Fabio Rampelli: «Se il buongiorno si vede dal mattino, le perplessità sul progetto Roma 2024 giganteggiano».

Scende in campo anche Marchini: «È una partita difficile. Temo Parigi. A Malagò ho detto che è fondamentale che qualcosa rimanga per la città. Oppure è meglio che non capiti proprio». E Bertolaso? Un colpo al cerchio e uno alla botte. «Sono per la candidatura di Roma», ha detto «ma non condivido le modalità con cui è avvenuta, cioè estromettendo i cittadini dalla scelta».

©RIPRODUZIONE RISERVATA

Schieramenti divisi e candidati in ordine sparso sulla proposta del presidente del Coni

IL CANDIDATO

Roberto Giachetti, candidato a sindaco per il Pd, è tra i favorevoli alla candidatura di &quot;Roma 2024&quot;

19 febbraio 2016 sez.</column>
        </table>
        <table name="tblWebData">
            <column name="Article">Che fine ha fatto l'Antimafia


Nata con Dalla Chiesa, cresciuta con Falcone e Borsellino, oggi è travolta dagli scandali E la denuncia arriva in libreria

Svergognata da approfittatori e mercenari, sorvegliata speciale da commissioni parlamentari, diventata nei casi più indecenti oggetto d'indagine giudiziaria, l'Antimafia dei pennacchi e delle bandiere si sta suicidando. Mancanze e silenzi l'hanno trascinata nelle sabbie mobili, convenienze e scandali l'hanno mandata sotto processo. Soffocata dalla retorica, in questo 2016 è precipitata nelle pagine dei libri. Sarà l'anno delle pubblicazioni contro coloro che dicono di stare

dall'altra parte, fondazioni, federazioni, associazioni, comitati e circoli — nei registri di Comuni e Regioni se ne registrano pressappoco duemila — una giungla di sigle e di acronimi dietro le quali spesso si nasconde solo la voglia di agguantare il finanziamento più ricco. Convegni, conferenze, progetti, carovane, girotondi. In tempi di scialo c'è chi ha lanciato sul mercato della legalità anche la «sciata antimafia».

La realtà riversa la sua materia nelle cronache e nei saggi, le ipocrisie e le doppiezze di un mondo che ha smarrito il suo spirito originario vengono riportate in tre testi — e sono solo quelli annunciati, nel frattempo un paio di case editrici hanno preso contatto con altri autori — che usciranno uno dopo l'altro in libreria.

Il primo è già in distribuzione per il 15 febbraio, Contro l'Antimafia (il Saggiatore), firmato dal giornalista Giacomo Di Girolamo. Seguirà Antimafia Spa (Chiarelettere), scritto dal redattore dell'Espresso Giovanni Tizian e dal suo collega del Fatto Quotidiano Nello Trocchia. Poi arriverà Le trappole dell'Antimafia (Laterza) di Enrico del Mercato ed Emanuele Lauria, tutti e due di Repubblica. Molto è già rivelato nei titoli, il resto è denuncia e inchiesta intorno a un movimento che è sprofondato.

Nata ufficialmente una trentina di anni fa subito dopo l'uccisione del generale Carlo Alberto dalla Chiesa e riconosciuta come «forza» dopo le stragi Falcone e Borsellino del '92, l'antimafia moderna — era antimafia anche quella dell'occupazione dei feudi ma non sapeva ancora di chiamarsi così — oggi in Italia sembra non rappresentare più un'altra voce. È compromessa, ammaestrata, consociativa, dipendente da generose e incontrollate elargizioni che le hanno messo il bavaglio. Fa sola la mossa. Urla nei cortei ma tace nei Palazzi. Tratta e sta zitta. Che fine ha fatto l'Antimafia guardiano del potere che, qui in Italia, con le mafie ha sempre stretto patti?

Negli ultimi mesi ha gettato la maschera. Le oscenità dei giudici siciliani che gestivano i beni confiscati come in un suq, l'arresto per tangenti del presidente della camera di commercio di Palermo Roberto Helg, la condanna per truffa all'icona delle «Donne di San Luca» Rosy Canale che con i contributi europei comprava abiti firmati e auto di lusso, il direttore del «Museo della ‘Ndrangheta » Claudio La Camera indagato per appropriazione indebita, l'ex senatore Lorenzo Diana della commissione parlamentare antimafia accusato di associazione camorristica, il catanese Domenico Costanzo — che si accreditava come il più illuminato e incorruttibile degli imprenditori — inghiottito negli appalti Anas. E poi Antonello Montante, il vice- presidente nazionale di Confindustria con delega alla legalità, sospettato di avere avuto un «rapporto continuativo» con Cosa Nostra da un quarto di secolo.

Un grande raggiro che oltrepassa la profezia di Leonardo Sciascia su I Professionisti dell'Antimafia, pubblicata sul Corriere nel gennaio 1987. Riflessione sincera con esempi sbagliati (il sindaco di Palermo Luca Orlando e il giudice Paolo Borsellino) e infelice nei tempi. Le parole dello scrittore furono il pretesto, nei mesi cruciali del maxi processo, per scatenare anche favoreggiatori e complici.

Ma cosa renderanno noto questi libri dedicati ai «paladini» di mestiere a gettone di presenza, ai protettori unici ed esclusivi della memoria di eroi caduti in terre di mafia? Di soldi, tanti. Quelli provenienti dai fondi del ministero dell'Interno e da quelli spartiti senza bando dall'Istruzione, denaro che esce dalle casse di amministrazioni pubbliche per saziare relatori, consulenti, esperti, consiglieri. Un assalto a incarichi — in fondazioni bancarie e regioni — con in prima linea anche i dirigenti delle associazioni più rappresentative.

Attrazioni fatali con i colossi delle cooperative, intimità fra antimafia di piazza e antimafia da salotto, relazioni morbose coltivate intorno ai soliti «protocolli di legalità», commistioni con cerchie ambientaliste sempre più spregiudicate. E poi la carica delle parti civili. Non c'è gruppo o gruppetto che non provi a costituirsi come «soggetto danneggiato » in un grande processo — da Mafia Capitale a quello sulla trattativa Stato-Mafia — aprendo sedi improvvisate nella città dove si celebra il dibattimento. È un baraccone itinerante, un circo. A volte, anche un trampolino per la politica. Nominati per virtù antimafiose. Scrive Di Girolamo: «L'Antimafia ha perso perché si è creato un circuito in cui tutti ci guadagnano..».

Ferma, in posa perenne, incapace di intercettare le nuove forme di criminalità, prigioniera di gesti e simboli ormai prosciugati di ogni significato, è sotto accusa dal basso e dall'alto. Il presidente del Senato Pietro Grasso l'ha richiamata «a guardarsi dentro e ad abbandonare ogni pretesa di primazìa». Il procuratore capo di Palermo ha puntato il dito contro «quella di facciata che serve solo per far carriera». Il vicepresidente del Csm Giovanni Legnini ha manifestato il suo «sconcerto» per la vicenda dei patrimoni sequestrati convertiti in commercio familiare. Il ministro della Giustizia Andrea Orlando ha annunciato preoccupato la convocazione degli «Stati generali dell'Antimafia».

La prima però a intuire che c'erano delle storture — già un anno fa — è stata Rosy Bindi, presidente della Commissione parlamentare antimafia. Ha aperto un'istruttoria, in molti hanno subito ironizzato sul paradosso: «l'antimafia che indaga sull'antimafia ». I fatti le hanno dato ragione. Qual è l'obiettivo della Bindi? Scoprire zone d'ombra e collusioni nel movimento, proteggere quel che di buono c'è — e non è poco — per «rilegittimarlo smascherando ambiguità che obiettivamente esistono». Ce la farà? Più piovono critiche e rimproveri e più alcune associazioni si blindano intorno alla loro (ormai molto presunta) purezza, titolari di verità assolute come nelle sette, ostili a ogni dialogo e astiose a ogni dissenso.

Questi tre libri accenderanno ancora di più una «discussione» che già unisce e divide. E non solo sulle esitazioni, i tornaconti di un'antimafia sociale che ha mutato il suo Dna. Ma anche sui travestimenti. «La mafia fa schifo» è uno slogan che ormai piace pure ai mafiosi. La mafia ha scoperto che l'antimafia è diventato un valore, un «capitale» per se stessa. È il luogo giusto per nascondersi.</column>
        </table>
        <table name="tblWebData">
            <column name="Article">&quot;Marine si pentirà di avermi tradito farò un partito per sfidare il Fronte&quot;


DAL NOSTRO INVIATO

SAINT-CLOUD.

Quando Marine era piccola le raccontava della politica come fosse un incontro di pugilato. «Se scegli di salire sul ring devi essere pronto a prendere colpi fino alla fine. Il campione del mondo vince con la faccia gonfia di botte». La bambina si è messa i guantoni e ha preso a pugni il suo mentore in un parricidio che evoca tragedie greche ed è la chiave di volta di un pezzo di futuro della Francia.

Sui muri sono appese le fotografie ingiallite dei bei tempi andati. Il patriarca al balcone con le tre figlie biondissime: Marie- Caroline, Yann e Marine.

La magione di Montretout, sulle colline di Saint-Cloud, è stata per decenni quartier generale del Front National, crocevia di affari e sentimenti della dinastia Le Pen. Marine ha lasciato la casa di famiglia un anno fa, preludio di una rottura che si è consumata qualche mese dopo. Jean-Marie continua a venire il pomeriggio, nell'ufficio al primo piano avvolto nella penombra in cui troneggia il binocolo di un incrociatore puntato sulla vista a perdifiato della capitale. «Sente il rumore in sottofondo? E' l'autostrada ma a me ricorda quello del Pacifico, quando facevo le traversate in mare». La polvere copre i modellini di velieri, omaggio alla famiglia di pescatori bretoni.

Qualche giorno fa, è arrivata la polizia giudiziaria per fare perquisizioni nell'inchiesta sull'assunzione degli assistenti all'europarlamento. Un altro affaire riguarda il mutuo della casa di Rueil-Malmaison, dove Le Pen è andato a vivere con la seconda moglie Jany. Gli accertamenti riguardano anche la presidente del Fn. E' un nodo privato e pubblico difficile da sciogliere. «Mia figlia non ha capito che ero il suo scudo. Senza di me, è più fragile ed esposta».

Un vecchio leone ferito che medita vendetta, parla di sé in terza persona. «Non capisco cosa giustifichi l'esclusione di Jean-Marie Le Pen che ha fondato il Front National e l'ha diretto per 40 anni». Da mesi non comunicano più. Quando finalmente si sono incontrati, in un estremo tentativo di riappacificazione, è finita male. «Sembrava un addio tra marito e moglie» ricorda Le Pen, che a giugno compirà 89 anni. «Marine non ama essere contraddetta. Il suo difetto, se posso permettermi, è di non essere abbastanza democratica». L'addio si trascina. «Qualunque regno diviso al suo interno è destinato a perire» ha scritto Le Pen a sua figlia, minacciando di fondare un suo movimento politico.

Da quando è stato escluso dal partito, nel maggio scorso, continua a battersi. Tre processi, tutti vinti, resta la Cassazione. Cita un vecchio proverbio: «L'esperienza è una candela che illumina solo colui che la porta». Le relazioni sono interrotte anche con la nipote Marion. «E' troppo sicura di sé. Come Marine, pensa di poter fare a meno di me. Eppure sono io che le ho create». La leader del Fn è determinata. «E' manipolata da arrivisti che le stanno intorno» continua il fondatore citando Florian Philippot, vicepresidente del partito, che avrebbe spinto per liberarsi del &quot;Diavolo&quot; in casa, come Le Pen senior è stato soprannominato in mezzo secolo di attività politica. Nel 1972, quando creò il Front National, scelse come simbolo la fiamma che arde, copiando i &quot;fratelli&quot; del Movimento Sociale. «Con l'Italia ho avuto sempre tante relazioni. Sono amico di Marco Pannella, anche se la pensiamo diversamente siamo entrambi paria del sistema ».

« Non, je ne regrette rien ». Non rimpiango niente, dice, intonando la melodia della canzone di Edith Piaf. Sottoscrive di nuovo la frase per cui la figlia ha deciso di escluderlo dal Fn. «Le camere a gas sono un dettaglio della Storia. L'ho detto e lo ripeto ». Impresentabile in un partito che punta al potere.

Doveva andare diversamente. Jean-Marie aveva designato come erede la primogenita, Marie- Caroline. Lei se ne andò con il rivale politico del padre. La vita del Menhir – altro soprannome ispirato ai monoliti - è costellata di tradimenti al femminile. La prima è stata la moglie Pierrette, scappata con il suo biografo. L'ultima è Marine. «Non ho mai sofferto. Se qualcuno non mi ama più, smetto di amare» dice con un ghigno che irrigidisce il volto.

Parafrasando Gloria Swanson potrebbe dire: «Io sono sempre grande, è la Francia che è diventata piccola». Appena si lascia andare sul suo viale del tramonto, riaffiorano le ossessioni più sconcertanti. «L'esplosione demografica è il fenomeno del millennio. Sulla carta, abbiamo già perso: saremo sommersi. Ma c'è l'imprevedibile: una gigantesca epidemia, un conflitto nucleare ». A proposito di Angela Merkel che ha deciso di accogliere i rifugiati, si concede una delle sue battute di pessimo gusto: «Ha aperto le braccia e subito ha dovuto chiudere le cosce».

E' un lungo crepuscolo. Si consola facendo il bisnonno con la piccola Olympe, figlia di Marion che spesso viene a trovare la nonna Yann, la più discreta e tormentata delle figlie, l'unica rimasta a Montretout. «Forse Marine pensa che deve calpestare i sentimenti per una causa superiore. Se vincerà, allora entrerà nella Storia. Ma se così non fosse, come purtroppo temo, porterà con sé il rimorso fino alla fine dei suoi giorni». Dice che ha già pronto il nome del suo nuovo movimento. Sembra piuttosto l'ennesima recita, l'ultima. Dietro ai propositi bellici, traspare la voglia di fuggire da un destino ormai segnato. «Per tacere, aspetto di essere morto».

©RIPRODUZIONE RISERVATA

&quot;

LA FAMIGLIA

Non ho mai sofferto per i tradimenti: se qualcuno non mi ama più, anche io smetto di amare

GLI ERRORI

Mia figlia non ama essere contraddetta: ma dovrebbe sapere che un regno diviso è destinato a perire

LA DINASTIA

Jean-Marie Le Pen, 86 anni, con la nipote Marion, 26, e la figlia Marine, 47

Anais Ginori27 febbraio 2016 sez.</column>
        </table>
        <table name="tblWebData">
            <column name="Article">Abu Suliman e i segreti degli uomini del Califfo Seimila jihadisti all'assalto della Libia


Per mesi tutti i leader libici, dell'Est e dell'Ovest, di Tobruk o Tripoli o Misurata, hanno ripetuto una cosa soltanto: «In Libia l'Is non metterà mai radici, perché noi libici non siamo come quegli estremisti ». Anche il bombardamento di Sabratha sembrava l'ennesima conferma della narrativa su Daesh &quot;importato&quot;: una trentina di terroristi uccisi, tutti quanti tunisini o comunque stranieri. Ma dopo quell'episodio l'allarme sul ruolo dei jihadisti libici è salito, per le intelligence europee come per le milizie libiche. Una serie di fattori hanno contribuito al cambiamento di scenario.

Dopo il bombardamento da parte degli F-15 americani di un compound pieno di reclute tunisine, è stato arrestato il capo dell'Is a Sabratha, Mohamed Saad Tajuri (detto &quot;Abu Suliman&quot;). L'uomo sarebbe di Derna, e come tanti altri jihadisti partiti dal capoluogo libico del jihadismo, nel 2003 si precipitò in Iraq a combattere contro gli americani. Rientrato in Libia, è stato messo in carcere per 6 anni da Gheddafi fino alla libertà dell'agosto del 2011, l'anno della rivoluzione. Rientrato a Derna ha abbracciato la causa dello Stato islamico. Ha confessato di aver giurato lealtà all'emiro della regione Ahmed Saleh Al-Hamali (alias &quot;Abu Abdullah&quot;), «che mi ha assegnato al governatorato di Sabratha».

Un altro arrestato mentre si nascondeva a Tripoli è Salem Abdulsalam Ammari, vice-governatore di Sabratha. Dice di essere nato nel 1986 a Sirte, oggi capitale del califfato in Libia. Ammari si è unito all'Is a metà del 2014 e rapidamente è diventato vice-capo di Sabratha. Ha confermato che il capo dell'Is a Sirte sarebbe un saudita,

Abu Amer Al-Jazrawi: «L'ho incontrato solo una volta, ma si copriva il volto». Ma anche un altro emiro, iracheno, viene ritenuto nuovo delegato di Al Baghdadi.

L'attenzione dei servizi di intelligence europei nelle ultime settimane è concentrata sulla &quot;Katiba al Battar al Libi&quot;, la brigata della spada di Libia. Anche loro come tanti altri jihadisti libici, si sono precipitati in Siria appena è stato chiaro che era lì lo spazio per la jihad. Dopo i tunisini, i libici sono il primo gruppo di miliziani nordafricani, e la stragrande maggioranza proviene da quella Derna che oggi invece con le sue milizie islamiche sta combattendo i miliziani di Daesh. Lo slogan del gruppo è &quot;Siamo venuti per tagliarvi la gola&quot;: da quando sono rientrati in Libia, i membri di Al Battar si sono impegnati innanzitutto

nell'addestramento dei militanti e nella preparazione di nuovi attentati. Il particolare rilevante è che Abdelhamid Abaaoud, uno degli attentatori di novembre a Parigi, di cittadinanza belga, era un uomo di Al Battar, e per sfuggire ai servizi segreti europei aveva anche fatto pubblicare la notizie della sua morte in una lista di martiri della brigata. I servizi francesi ritengono e lo dicono apertamente che questo gruppo sia pronto per tornare a colpire in Europa e costituisca una delle minacce maggiori per la sicurezza del continente.

Secondo gli esperti, terroristi tunisini, marocchini ed europei si sono uniti al gruppo di matrice libica, prima per combattere in Siria e adesso in Libia. In tutto i militanti Is in Libia sarebbero circa 6000. Tre anni fa 200 militanti della &quot;Katiba al Battar al Libi&quot; rientrarono in massa dal fronte iracheno-siriano, portandosi dietro anche quello che poi è diventato il nuovo emiro di Al Baghdadi in Libia. Dopo l'uccisione con un bombardamento americano di Abu Nabil Al Anbari nel novembre del 2015, un altro iracheno dal nome simile, Abu Abdulaziz Anbari, avrebbe preso il posto del collega come capo di Is in Libia anche grazie al sostegno militare e logistico della katiba libica.

La brigata Libia si è specializzata in operazioni militari di primo livello. Innanzitutto la scorta ai leader. Poi sono state costituite delle cellule di killer impegnate ad eliminare i nemici del Califfo: sarebbe stato uno squadrone della Battar Libya ad uccidere alla fine del 2015 Mohamed Zahawi, il capo del gruppo islamista rivale di Ansar Al Sharia in Libia. Negli ultimi giorni le milizie di Tripoli, anche quelle islamiste, hanno iniziato a combattere sul terreno Daesh, come a Sabratha, come a Derna e Bengasi. Più passa il tempo e maggiori saranno le probabilità che la battaglia si trasformi in una guerra di libici contro libici.

©RIPRODUZIONE RISERVATA

Parigi ora teme che i terroristi pronti a colpire in Europa possano arrivare soprattutto da qui

IN CORTEO

Un corteo di macchine di jihadisti sfila nella zona di Sirte, diventata la roccaforte dello Stato Islamico in Libia, per mostrare alla popolazione la sua forza. A sinistra, rovine a Bengasi

Vincenzo Nigro L'arresto Di Sabratha Pronti A Rientrare In Europa Le Nazionalita'27 febbraio 2016 sez.</column>
        </table>
        <table name="tblWebData">
            <column name="Article">L'estro di Perotti il portafortuna &quot;Fiducia intorno spero Totti resti&quot;


FRANCESCA FERRAZZA

DA quando è arrivato lui, la Roma ha sempre vinto. Almeno in campionato, escludendo cioè la notte di Champions League, contro il Real. Diego Perotti è diventato un po' l'amuleto del gruppo, ultimo acquisto di gennaio, sbarcato nella capitale in extremis e in enorme ritardo rispetto a quando avrebbe dovuto invece trasferirsi dal Genoa. Colpa del cambio di allenatore sulla panchina giallorossa e del lento evolversi delle operazioni in uscita che, dopo l'ingaggio di El Sharaawy (anche lui sempre vincente), avevano bloccato l'arrivo dell'argentino.

Diventato in breve indispensabile, Perotti ha indossato per la prima volta la maglia della Roma in occasione della trasferta di Reggio Emilia, contro il Sassuolo, ventiquattrore dopo il suo sbarco in città. Due giorni prima era stato utilizzato dal Genoa, in campionato, per una trattativa che si è trascinata fino all'ultimo secondo del mercato di riparazione.

Con lui, la Roma ha ritrovato gli equilibri e la vittoria in trasferta, con Spalletti che gli si è praticamente aggrappato nell'ultimo mese: quattro gare, quattro vittorie, con solo l'ultima, contro il Palermo, non giocata da titolare (è sceso in campo dall'inizio anche in Champions). All'esordio, ha inventato un assist per El Shaarawy, poi ha realizzato il 2-0 contro la Sampdoria, per ritornare uomo-assist con il Palermo, questa volta per Dzeko. Domani sarà di nuovo titolare, ad Empoli, per aiutare la squadra a infilare la sesta vittoria. «È stato tutto troppo veloce, da quando sono arrivato ho subito giocato — spiega Perotti a Sky —. Per me è stato fondamentale questo, la fiducia che mi hanno dato è importante, avere un allenatore come Spalletti ha reso tutto più facile. Ho dei compagni di squadra fortissimi».

Su Totti, poi. «È un giocatore importantissimo per noi, è il nostro capitano e si sta allenando alla grande, quindi io spero che rimanga con noi». E chissà che già domani, a Empoli, il numero dieci possa essere utilizzato da Spalletti, in attesa che arrivi Pallotta nella capitale, nei prossimi giorni. Totti è chiuso nel silenzio, dopo l'intervista al Tg1, ed è in attesa di capire come allenatore, prima, e società, dopo, si comporteranno con lui.

Intanto, saranno quasi cinquemila i tifosi della Roma al seguito, rinfrancati dalla nuova squadra plasmata da Spalletti e contenti di poter tifare in trasferta, vista la protesta che continua a portare la curva sud all'Olimpico.

È tornato a lavorare nel gruppo Torosidis, che sembra aver recuperato dopo la lesione muscolare al polpaccio sinistro. Una buona notizia per il tecnico toscano che potrà avere un terzino destro di ruolo da utilizzare, nella rotazione, con Maicon e Florenzi.

©RIPRODUZIONE RISERVATA

L'argentino torna titolare domani a Empoli, forse anche il capitano. &quot;Per noi è importantissimo&quot;

IL TECNICO

Luciano Spalletti al centro delle polemiche per l'esclusione di Totti La città si è divisa

26 febbraio 2016 sez.</column>
        </table>
        <table name="tblWebData">
            <column name="Article">IL CAPITANO


Tra Totti (nella foto) e Spalletti fredda tregua in attesa dell'arrivo nella Capitale del presidente James Pallotta

Parolo chiede maggiore collaborazione ai suoi compagni: &quot;Tutti rendono meglio quando si aiutano l'uno con l'altro&quot;

24 febbraio 2016 sez.</column>
        </table>
        <table name="tblWebData">
            <column name="Article">Non sono un obolo i contributi a Roma


Alla vigilia di una campagna elettorale tra le più incerte della storia recente, in assenza pressoché totale di idee e programmi per la città, sono due le questioni-chiave su cui si gioca la credibilità dei candidati allla guida di Roma. Due priorità che chiunque conquisterà le chiavi del Campidoglio dovrà affrontare con urgenza e serietà. Talmente intrecciate fra loro da non poterle scindere l'una dall'altra, pena la sostanziale irresolutezza del problema Capitale.

Primo: lo squilibrio strutturale del bilancio, con una spesa corrente schizzata da 3 a 4,5 miliardi in 7 anni, aggravato da un doppio piano di rientro, sul debito storico e sul disavanzo dell'ultimo triennio, che ha piazzato l'Urbe in cima alla classifica delle città con la più alta pressione Irap e Irpef, costringendo a un progressivo taglio dei servizi e contestuale aumento delle tariffe. Secondo: l'osceno balletto, inaugurato da Berlusconi ma proseguito con i governi successivi, sui finanziamenti dovuti a Roma in quanto capitale d'Italia. Tutti i paesi occidentali, dalla Francia agli Usa, riconoscono cospicue dotazioni a Parigi e Washington, non come frutto di gentili concessioni ma conseguenza di precisi assetti istituzionali coerenti con il ruolo di capitale di uno Stato moderno.

Esattamente ciò che il nostro Parlamento non ha mai avuto il coraggio di fare, lasciando lettera morta la già timida riforma su Roma Capitale. Ecco allora l'arduo compito del nuovo sindaco: far capire al governo che pensare al futuro di Roma significa guardare a quello dell'intero Paese.

©RIPRODUZIONE RISERVATA

23 febbraio 2016 sez.</column>
        </table>
        <table name="tblWebData">
            <column name="Article">Luperti: &quot;Querelo non sono mafioso&quot; L'


IL CASO/2 L'EX ASSESSORE CONTRO IL GOVERNATORE

ex assessore brindisino all'Urbanistica Pasquale &quot;Lino&quot; Luperti, vuole querelare il governatore Michele Emiliano: «Nessuno dica che sono un mafioso». Lo fa sapere nello stesso giorno in cui sbarca nel Salento la commissione parlamentare Antimafia, il cui presidente Rosy Bindi spiega: «Qui c'è una presenza molto pericolosa della mafia, che presenta anche rapporti preoccupanti con la politica». Dall'università di Lecce, il pm palermitano Nino Di Matteo racconta: il timore oggi più che mai deriva «dall'adozione dei metodi mafiosi nell'esercizio del potere».

In Sicilia come in Puglia. Qui dove finisce con le manette attorno ai polsi l'ex sindaco di Brindisi Mimmo Consales. Luperti faceva parte della giunta guidata dal giornalista prestato alla politica. Una scelta, questa, contestata da Emiliano, segretario del Pd. Non più tardi di qualche giorno fa, ascoltato dall'Antimafia a Palazzo San Macuto, Emiliano parlava dei «ripetuti fenomeni di inquinamento e di infiltrazioni istituzionali » proprio a Brindisi. E tirava in ballo Luperti: «Un soggetto che, è bene sottolinearlo, ha una fedina penale immacolata. Assume il ruolo di titolare dell'Urbanistica dopo essere stato eletto nel Pd. Si tratta del figlio di Antonio Luperti, capomafia della Scu, ammazzato dal pentito Vito Demidio. L'idea che il figlio di Antonio e nipote di Salvatore, zio anch'egli condannato per mafia e poi ucciso, fosse stato candidato nelle liste del Pd e avesse assunto il ruolo di assessore, senza competenze specifiche in materia, mi aveva inquietato fortemente ».

Luperti reagisce: «Con il suo racconto, Emiliano ha portato Brindisi indietro di vent'anni. Facendo passare me per quello che non sono. Cioè una persona collegata alla Sacra corona unita che ha potuto creare infiltrazioni nella pubblica amministrazione. Mio padre è morto vent'anni fa, e se io sono diverso lo devo pure a lui. Ci ho messo tantissimo per farmi conoscere e apprezzare. Accetto tutte le critiche, ma non l'appellativo di mafioso. Quel mondo mi ha distrutto una parte di vita». Emiliano tuttavia non aveva mai bollato Luperti junior come mafioso. All'Antimafia precisava: «Luperti aveva chiesto di aumentare il numero di metri cubi realizzabili sulla costa litigando per questo con il tecnico del Pug, decisamente contrario».

OFFESO

Lino Luperti, ex assessore di Brindisi, pronto a querelare Emiliano

23 febbraio 2016 sez.</column>
        </table>
        <table name="tblWebData">
            <column name="Article">Prevenzione, è l’ora del check up annuale

... visite di prevenzione del melanoma e 90 controlli dei noduli tiroidei – il progetto proseguirà l’11 settembre nel Municipio V della Capitale, con l’incontro pubblico “La prevenzione oncologica per una...
la Repubblica 26 febbraio 2016 pag. 19 sez. PUBBLICITA</column>
        </table>
        <table name="tblWebData">
            <column name="Article">Prevenzione, è l'ora del check up annuale


&quot;Meglio prevenire che curare&quot; non è solo una frase di circostanza, ma dovrebbe essere un imperativo per tutti. Per questo motivo tenere sott'occhio il calendario delle visite gratuite ci aiuta a diventare protagonisti e responsabili della nostra salute. Iniziando da settembre e ottobre, mesi della prevenzione a tutto tondo. La fondazione Ant Italia Onlus, per esempio, grazie al sostegno offerto da fondazione Roma - Terzo Settore, ha avviato un progetto di prevenzione oncologica gratuita nella Provincia di Roma. Complessivamente, gli specialisti Ant realizzeranno 480 visite gratuite di prevenzione del melanoma e 360 visite gratuite di prevenzione dei noduli tiroidei. Le giornate di visite saranno precedute, in ciascuna località, da un incontro didattico- formativo gratuito, volto a presentare il progetto e ad approfondire il tema della prevenzione oncologica e dei corretti stili di vita. Avviato nel mese di maggio all'interno del Municipio X di Roma – dove sono state realizzate 120 visite di prevenzione del melanoma e 90 controlli dei noduli tiroidei – il progetto proseguirà l'11 settembre nel Municipio V della Capitale, con l'incontro pubblico &quot;La prevenzione oncologica per una vita in salute&quot;. A seguire, saranno realizzate le visite di prevenzione gratuite nei giorni 29 e 30 settembre e 1, 2, 3 e 6 ottobre. Sempre nel mese di ottobre, per il 30esimo anno consecutivo, Andi, Associazione Nazionale Dentisti Italiani, rinnova l'appuntamento con il mese della prevenzione dentale offrendo alle famiglie la possibilità di effettuare gratuitamente una visita di controllo, da prenotare al numero verde 800800121. Dal 22 al 27 settembre, infne, Assomensana, Associazione per lo sviluppo e il potenziamento delle abilità mentali, promuove la settimana di prevenzione dell'invecchiamento mentale. Gli specialisti che aderiscono all'iniziativa (medici geriatri, neuropsicologi e psicologi) mettono le proprie competenze a disposizione di tutti i pazienti che vogliono gratuitamente testare le proprie abilità mentali attraverso un test della durata di 45 minuti.

26 febbraio 2016 sez.</column>
        </table>
        <table name="tblWebData">
            <column name="Article">Ma il dossier su Grottelline era a Roma già da un mese


IL RETROSCENA / L'ASSESSORE NON NE SAPEVA NULLA

DA un mese la Regione aveva chiesto l'aiuto del governo perché fosse dipanata la matassa Grottelline. Là dove, tra Spinazzola e Poggiorsini, dovrebbe sorgere una discarica. Nonostante l'opposizione del presidente Michele Emiliano.

La patata bollente salta fuori però solo l'altro ieri, quando il dirigente del servizio Ecologia scrive a enti e associazioni ambientaliste per comunicare di avere «proceduto, con nota del 23 gennaio 2016, alla rimessione della questione» al consiglio dei ministri. A quel punto il governatore per esorcizzare il disappunto di quanti lottano contro l'istituzione di quella discarica, gioca d'anticipo e punta l'indice contro il dirigente di lungomare Nazario Sauro: è colpa tua. Ancora: si rivela inopportuno avere trasmesso l'incartamento a Palazzo Chigi.

Ora la Puglia potrebbe domandare a Roma di soprassedere o, diversamente, prepararsi a ricorrere ai magistrati. Sarebbe l'ennesimo scontro a colpi di carta bollata con la squadra del premier.

Ancorché il dossier staziona nella Capitale da trentatré giorni, né Emiliano né l'assessore all'Ambiente, Domenico Santorsola sapevano nulla. Una circostanza, questa, confermata proprio dal dirigente sotto accusa. Il mio, avrebbe raccontato a chi lo conosce bene, era un atto dovuto all'indomani della conferenza di servizio che stabiliva «istanza di rimessione» al cdm «ai sensi dell'articolo 14 quater comma 3 della legge 7 agosto 1990, numero 241». A quanto pare l'assessore Santorsola aveva invitato lo stesso dirigente a fargli vedere il fascicolo prima della spedizione. Ma il diretto interessato, che peraltro governa ad interim quattro sezioni oltre a quella di cui è titolare, dimentica di informarlo. «Fai di me quello che vuoi» avrebbe alzato le mani con Santorsola. «Continua lo scaricabarile» taglia corto Francesco Tarantini, di Legambiente.

(l. p.)

©RIPRODUZIONE RISERVATA

ASSESSORE

Domenico Santorsola, assessore regionale all'Ambiente: non sapeva dell'invio del dossier sulla discarica

26 febbraio 2016 sez.</column>
        </table>
        <table name="tblWebData">
            <column name="Article">Lega, niente gazebo in &quot;zona rossa&quot;


LA MAPPA / I BANCHETTI ANTI-BERTOLASO DI DOMENICA FUORI DAI QUARTIERI PIÙ A SINISTRA

VIOLA GIANNOLI

DA crepa a frattura e da lì a voragine. I 41 banchetti che Matteo Salvini ha lanciato in altrettante piazze romane per domani e domenica rischiano di far saltare l'alleanza di centrodestra in tutta Italia. Se da un lato si fa sempre più verosimile l'ipotesi che la Lega vada da sola alle elezioni di giugno, dall'altra gli alleati di FdI e Fi hanno invitato i loro elettori a boicottare «la consultazione in solitaria» e «non intendono riconoscere il risultato che uscirà dai gazebo ». Per la Lega un nome alternativo al candidato &quot;ufficiale&quot; Guido Bertolaso c'è, ma non si dice. Almeno fino a lunedì quando Salvini tornerà a Roma per annunciare i risultati delle primarie del Carroccio. D'altronde il leader lombardo, sondaggio alla mano che dà l'ex Protezione civile al 20 per cento mancando il ballottaggio, è stato chiaro: «Voglio vincere, un nome ce l'ho, un romano». E la totolista è iniziata. Tra i papabili la deputata Barbara Saltamartini, giovane, donna e tra i nomi forti della Lega su Roma. Ma per ora sulla scheda ci saranno 5 volti: i tre già candidati (Bertolaso, Marchini e Storace) più Irene Pivetti e Fabio Rampelli. Sotto, una striscia bianca per una preferenza libera. La Meloni ha chiesto però alla Lega di cancellare il nome di Rampelli minacciando di rompere ogni accordo nel caso Salvini dovesse puntare su candidati diversi da Bertolaso. Indietro, insomma, non si torna. La macchina organizzativa è partita.

Ma pure quella della Lega non si ferma: dalle 10 alle 13 e dalle 15 alle 18 di domani e la mattina di domenica nei 15 municipi spunteranno tavolini e gazebo. Una mappa che disegna anche una geografia a destra della capitale: esclusi i quartieri &quot;rossi&quot; a rischio contestazioni come San Lorenzo, Testaccio, Garbatella o Tufello, i banchetti si concentreranno a Prati, Parioli, Balduina, Ponte Milvio, Magliana, Appio-Tuscolano.

E tra un tour in periferia, un blitz nel campo rom e una battuta su Totti, Salvini ha lanciato un abbozzo di programma: «Legalità, ordine pubblico, sicurezza e decoro». Se poi gli alleati in casa latitano, si guarda Oltralpe: il 15 marzo appuntamento a Roma con Marion Le Pen per rinsaldare il gemellaggio col Front national.

©RIPRODUZIONE RISERVATA

40 BANCHETTI

Il leader della Lega Salvini, nel week end ha organizzato 40 banchetti a Roma per la scelta del candidato sindaco

26 febbraio 2016 sez.</column>
        </table>
        <table name="tblWebData">
            <column name="Article">Porto, Toti insiste: &quot;Biasotti è l'uomo giusto&quot;


«Biasotti al momento è il miglior nome sulla piazza, gli altri nomi sono tutte candidature legittime non provenienti dalla mia persona». Così il presidente della Regione Liguria Giovanni Toti a margine del consiglio regionale interviene sul futuro presidente dell'autorità portuale del Mar Ligure Occidentale Genova- Savona) indicando il parlamentare di Forza Italia, ed ex operatore dell'autotrasporto e della logistica, come «l'uomo giusto a concretizzare il modello di sviluppo del centrodestra che guida la Regione Liguria». Proprio ieri Repubblica aveva ricordato come Biasotti continuasse a essere il nome preferito dal governatore della Liguria, indicando però le altre possibili opzioni in campo, nel caso il governo si opponesse alla scelta del parlamentare azzurro: il presidente di Carige e agente marittimo Cesare Castelbarco e gli avvocati Paolo Momigliano e Luigi Cocchi (ma voci ricorrenti indicano anche un altro avvocato, il presidente di Porto Antico Ariel Dello Strologo, come potenziale futuro inquilino di San Giorgio).

«Biasotti ha un passato da imprenditore importante del porto, — sottolinea Toti — ha il gradimento tra gli attuali operatori e i terminalisti, è stato capogruppo in commissione Trasporti con un'esperienza specifica nel settore, è un uomo moderato e di equilibrio. Ritengo sia una candidatura legittima. Nessuno è mai gradito da tutti ma posso dire che non è particolarmente osteggiato da nessuno. Ciò che non potrei accettare sarebbe un ‘no' alla candidatura tecnico-politica di Forza Italia, mentre si nomina Luigi Merlo a consulente del ministero».

Toti si dice «preoccupato» per la consulenza di Merlo « perché non coincide con i miei piani di sviluppo ma temo neppure con quelli del Pd di questa regione. E' legittimo servirsi del consulente che si vuole così come il ministro Delrio può mettere chi vuole al coordinamento delle nuove autorità di sistema. Ma penso che la Liguria e gli elettori abbiano scelto un modello politico, di sviluppo e di crescita che abbiamo proposto noi e il governo deve darci gli strumenti per attuarlo».

Quanto alla situazione di Spezia, Toti si schiera a favore di Forcieri. «Sono per la riconferma di Forcieri al di là del colore politico — dice — nonostante provenga da una cultura politica lontana dalla mia certamente condivide il mio modello di sviluppo». Il governatore ha anche un'idea per le nuove autorità di sistema: trasformarle in società per azioni ad eminente capitale pubblico per renderle più efficaci e capaci di fare investimenti.

(mas.m.)

©RIPRODUZIONE RISERVATA

Il governatore si schiera per la conferma di Forcieri e attacca ancora Merlo

PALAZZO

San Giorgio, sede dell'autorità portuale di Genova commissariata dal 20 novembre

26 febbraio 2016 sez.</column>
        </table>
        <table name="tblWebData">
            <column name="Article">LA GERMANIA CHE CI PIACE




ENRICO ROSSI

ESISTONO nel nostro territorio anche altre grandi realtà come Continental e Knorr-Bremse, TUI, Knauf Italia, Thyssenkrupp Encasa e Fabio Perini (Korber Group). Le multinazionali tedesche presenti in Toscana sono 79. Quelle con sede legale altre 64.

L'investimento della Laika ha una storia non priva di criticità, affrontate e risolte da tutte le istituzioni insieme, Comuni e Regione. L'azienda ha beneficiato fin dal 2008 di strumenti e cofinanziamenti disponibili in Toscana per la formazione del personale e per progetti di ricerca e sviluppo. Ad esempio, un contributo di 1,4 milioni nel 2010 che ha consentito di studiare soluzioni tecnologiche innovative poi incorporate nelle nuove linee di camper.

A fine 2011, poi, il cantiere del nuovo stabilimento ha rischiato uno stop a causa del ritrovamento di reperti etruschi. La Regione ha promosso la firma di un protocollo di intesa per il riposizionamento dei beni archeologici e per far ripartire il cantiere. &quot;Lasciateci lavorare, tuteleremo il passato ed investiremo nel futuro&quot; è il motto della Laika, che sintetizza il racconto di quanto è avvenuto.

In Toscana l'industria del camper è da oltre 30 anni caposaldo del distretto della Val d'Elsa, dove si concentra il 90% della produzione nazionale ed il 15% di quella europea. Laika in questi anni ha stipulato accordi sindacali ed aumentato il personale. Da inizio 2016 ha stabilizzato 31 nuovi lavoratori.

A conferma del rapporto di collaborazione, nel 2014 Laika ci ha ceduto l'uso in comodato gratuito di 11 veicoli che abbiamo destinato al volontariato e al pubblico soccorso (Avis, Anpas, Vab, Vigili del Fuoco, Lilt, Fondazione Tommasino Bacciotti, Libera, Misericordia, Crocerossa, Protezione civile e 118).

Con Laika siamo solo ad un primo giro di boa. Stiamo lavorando ad una nuova intesa per realizzare un &quot;Laika Caravan Center&quot;, ovvero una scuola per nuove maestranze; un'area di sosta per i turisti in viaggio in Toscana; ed un concessionario specializzato in rimessaggio e manutenzione dei camper.

La bravura degli operai, l'estro della ricerca toscana, la cura dei fornitori, la forza della multinazionale e la solidità della nostra istituzione regionale, sono gli elementi di questa chimica di successo. La Germania che amiamo è quella della manifattura e della cogestione, che mette in un piano di parità capitale e lavoro. Su questo compromesso anche l'Italia e la Germania possono trovare una dialettica sana. Un'altra Europa è possibile, se un'altra Italia (come quella del distretto della Val d'Elsa) matura e cresce. Il segno di questa relazione è l'incontro tra il design italiano e l'efficienza tedesca.

©RIPRODUZIONE RISERVATA

26 febbraio 2016 sez.</column>
        </table>
        <table name="tblWebData">
            <column name="Article">LA NUOVA BRECCIA DI PORTA PIA


NELLA lunga e tortuosa storia della liberazione sessuale dell'Italia, ha lo stesso valore epocale della legge sul divorzio e di quella che regola l'aborto, questa legge che, approvata dal Senato ( presto lo sarà dalla Camera), porta il nome di una tormentata e dolce signora, Monica Cirinnà, che ieri in Senato sembrava l'indomabile donna riccia di Modugno. La Cirinnà è stata assediata e insultata ma, piangendo e indietreggiando, resistendo e rilanciando, è alla fine entrata nel tempio delle grandi della sinistra: Lina Merlin, Tina Anselmi, Nilde Jotti, Emma Bonino…, le signore dell'inaudito italiano.

Eppure, oggi quest'altro inaudito si avvera senza consapevole drammaticità. C'è solo il frastuono della battaglia politica pro o contro Renzi, il rumore dell'abbasso e dell'evviva al governo, la solita spaccatura guelfi-ghibellini di un Parlamento post-ideologico che ha smarrito le ragioni fondanti della legge: l'uguaglianza, la civiltà dei diritti, l'amore, la famiglia, la sofferenza di tante persone che si amano e magari credono pure in Dio e nei sacramenti e però sino a ieri dovevano nascondersi perché il loro amore, la loro convivenza e la loro stessa fede non erano riconosciute dai lanzichenecchi teocon e teodem.

Comunque la si guardi, questa legge è dunque una nuova Porta Pia, svaticanizza l'Italia, rende più vera la vecchia frase di Spadolini: «Il Tevere è più largo». Nonostante il lessico povero ed estremista — «legge porcata», «unioni incivili » — che misura la febbre del Belpaese malato di isteria, la verità nuda è che finalmente escono dall'inferno della clandestinità ed entrano nella legalità e nella normalità le coppie omosessuali italiane. Le loro unioni d'amore saranno infatti sancite dallo stesso sindaco che ha sposato me e mia moglie.

E i loro diritti sociali, dall'assistenza sanitaria alla reversibilità della pensione, dalla legittima eredità del patrimonio al part-time, dall'assistenza penitenziaria ai mutui e agli &quot;sconti famiglia&quot;, saranno tutti riconosciuti e tutelati dalla legge. Da oggi infatti questi diritti di minoranza sono valori di maggioranza. Dunque finiscono per sempre la diversità e la dissonanza coltivate come vizio nascosto. Finisce persino, con un altro italianissimo compromesso storico tra il rispetto della Chiesa e i bisogni di libertà, l'idea barbara e blasfema che Dio sia maschio e che il diavolo sia invece pederasta.

Certo, la cattolicissima Irlanda e persino il Portogallo hanno già approvato il matrimonio tra gay, con l'idea, secondo noi giusta, che paternità e maternità sono fatte di esperienze e non di seme, e che Freud sarebbe stato contento di riscrivere tutta la psicanalisi. E persino la History, quando le mamme sono due, può diventare

Her- story, con Edipo che uccide la madre, Elettra la adora e Gesù sulla croce la rimprovera: «Madre, perché mi hai abbandonato?».

In Italia invece è la parola matrimonio che è stata surrogata con perifrasi fritte come &quot;unioni di diritto pubblico&quot; e &quot;formazioni sociali&quot;. E l'adozione del figlio naturale del partner è stata stralciata perché, come diceva Martinazzoli, «in questo Paese le leggi si riesce a farle solo con la regola della quadratura del cerchio». E voleva dire del compromesso spinto sino al paradosso di far convergere le parallele, di maritare il diavolo e l'acqua santa, e nel nostro caso di far combaciare come asole e bottoni gli atei del Pd e i bigotti di Ncd di Alfano, i cattolici democratici e i mercenari di Verdini, illuminati dall'illuminismo non per militia Christi ma per militia sellulae, per attaccamento alla poltrona, anche se non più occupata con lombi completamente papalini.

Dobbiamo all'arte democristiana della mediazione pasticci di ogni genere. In fondo, questa legge sulle unioni civili, proprio perché riforma radicalmente il diritto di famiglia, ha reso una pesante necessità morale l'accordo con chiunque ci stava. È vero: poteva essere la legge di tutti senza glosse, emendamenti, canguri, stralci, talk show e like nei social. Ma con Grillo non è stato possibile perché i sondaggi gli hanno suggerito che non gli conveniva: l'utile elettorale non coincide mai con le battaglie di civiltà.

Stralciata e rinviata chissà a quando, l'adozione del figlio naturale del partner continuerà dunque ad essere affidata alla magistratura che grazie al famoso articolo 44 della legge sulle adozioni già l'ha concessa anche a qualche compagno/a gay perché non c'è legge che non sia interpretabile secondo il dettato della pubblica coscienza, e sempre le leggi cercano, fosse pure attraverso le sottigliezze e i cavilli, di captare il mondo, di adeguarsi al passo e al fiato della società.

Non bisogna ovviamente farsi illusioni, ci saranno altri family day e altri raduni arcobaleno. Alfano già dice di avere impedito «una rivoluzione contro natura» con uno zelo losco e scivoloso che non convince né i compagni di strada laici né gli ultrà cattolici di Ruini e Bagnasco, i neointegralisti che pensano alla sessualità come a una branca della teologia. Dunque la battaglia attorno alle adozioni continuerà. In Italia infatti c'è un abuso delle manifestazioni di piazza che, prima di essere sediziose o minacciose, sono prive di pensiero. La piazza, che oggi prende anche le forme di Twitter, di Facebook e della Rete, è un tribunale cieco, l'organizzazione della demagogia, è il plotone.

La legge Cirinnà, per contagio, è persino destinata a liberare dalla fedeltà come obbligo di legge dello Stato, tutte le coppie italiane, pure gli sposi. Sarà in questo senso un &quot;tana libera tutti&quot;. Ed è giusto ricordare che l'idea originaria della fedeltà, che non è l'antitesi delle corna, era un progetto di vita, il fondamento tradizionale su cui costruire la domus, la base della civiltà occidentale: l'odissea dei sensi, vissuta da Penelope contro ogni tentazione di infedeltà tramata dai Proci. Poi ovviamente la fedeltà ha incontrato la storia. È diventata infatti la coercizione contro l'adulterio, il dominio sulla carne, la disputa maschile sul corpo della donna. E ci sono posti nel mondo dove si spara e si ammazza per la fedeltà. Altri dove si lapidano le peccatrici. Altri ancora dove si puniscono pesantemente tutti i peccatori, di ogni sesso. La fedeltà è un vortice di fantasie sessuofobiche, un caleidoscopio di moralismo, illicitus coitus cum uxore vel marito alterius, persino espediente retorico per giustificare i crimini, e basta leggere Simenon o gettare un'occhiata all'universo della mafia siciliana, dove per fare adulterio con una bella ragazza, Luciano Liggio le ammazzò — in nome dell'antisocialismo — il fidanzato sindacalista, il famoso Placido Rizzotto. Oggi poi la linea discriminante dello scontro di civiltà è la fedeltà, la sanzione sociale e la lapidazione come risarcimento.

Dunque ora che il desiderio è diventato diritto, la legge Cirinnà ci libererà definitivamente anche dalla fedeltà. E diciamo la verità: oggi c'è più amore nei matrimoni d</column>
        </table>
        <table name="tblWebData">
            <column name="Article">Pomezia, il sindaco denuncia la Regione


LA POLEMICA/ ESPOSTO IN PROCURA DI FUCCI (M5S): &quot;CEMENTIFICA TORVAIANICA&quot;

Il Tar ha congelato lo stop dato dal Comune a una vecchia variante urbanistica

CLEMENTE PISTILLI

EMERSO come &quot;incorruttibile&quot; dalle indagini su Mafia Capitale, ma da settimane finito sotto attacco del Pd, che contro di lui ha presentato due interrogazioni parlamentari e puntato proprio su un appalto per i rifiuti affidato a una società vicina a quella di Salvatore Buzzi, il sindaco M5S di Pomezia, Fabio Fucci, sembra deciso ad andare allo scontro frontale con la Regione Lazio: ha presentato una denuncia ipotizzando i reati di favoreggiamento e abuso d'ufficio. Tutto per divergenze sull'urbanistica nate tra la giunta pentastellata di Pomezia e l'ente presieduto da Nicola Zingaretti: con la città che ha annullato una variante ritenuta soltanto l'ennesima colata di cemento sul territorio e la Regione che ha invece sposato la causa dei costruttori.

Il 10 febbraio 2009 il Comune di Pomezia diede l'ok a una variante al piano particolareggiato per l'area di Torvaianica Alta-Campo Jemini, dando il via libera alla realizzazione di numerose palazzine. I grillini, che della lotta al cemento in un centro con tanti palazzoni e pochi servizi avevano fatto una bandiera, una volta insediati a Palazzo hanno però deciso di invertire rotta. E l'11 giugno 2015, con delibera di consiglio comunale, è stata annullatal'adozione della contestata variante. Fucci ha più volte sostenuto che quello strumento presentava «numerose criticità», «impedendo l'equa e corretta ripartizione tra le aree destinate a servizi per la collettività e le aree destinate all'edificazione privata». I costruttori hanno fatto subito ricorso e a sostenere le loro ragioni è arrivata la Regione, che ha bocciato la scelta del Consiglio pometino, ritenendola atto &quot;inutile e potenzialmente dannoso&quot;, e nominato anche un commissario per rilasciare i permessi a costruire. Il sindaco aFucci ha così deciso di denunciare la Regione.

Ma c'è di più. Il Tar, che ha congelato lo stop dato dai grillini al piano urbanistico, ha sostenuto che vi potrebbe essere un conflitto d'interessi di due consiglieri pentastellati che hanno votato l'annullamento della variante, Giuseppe Raspa e Gianfranco Petriachi, avendo quest'ultimi proprietà proprio a Torvaianica Alta.

©RIPRODUZIONE RISERVATA

11 febbraio 2016 sez.</column>
        </table>
        <table name="tblWebData">
            <column name="Article">Salvini silura Bertolaso &quot;Non arriva al 20 per cento&quot;


&gt; &gt; &gt;

Un sondaggio in mano al leader della Lega Matteo Salvini attesta Guido Bertolaso sotto al 20%. «Non arriva nemmeno al ballottaggio», ha fatto presente ieri il segretario del Carroccio ai suoi parlamentari riuniti a Roma. A loro ha mostrato anche un altro dato: nella capitale, la Lega in coalizione oscillerebbe tra il 2 e il 4%. Se andasse da sola, invece, potrebbe arrivare tra l'8 e il 10%. Per questo Salvini starebbe maturando l'idea di battezzare un suo candidato, forse una donna. Lo potrebbe annunciare dopo i banchetti del prossimo week end che dovrebbero affondare definitivamente la candidatura Bertolaso. Intanto, sull'altro fronte, il Pd attacca il MoVimento 5 Stelle e la sua candidata sindaco, Virginia Raggi: «Lavorò per Previti», l'accusa.

FAVALE, SARTI, SERLONI E VITALE ALLE PAGINE II E III

25 febbraio 2016 sez.</column>
        </table>
        <table name="tblWebData">
            <column name="Article">Mafia, Ciancio prosciolto Il gip: &quot;Reato non definibile&quot;


Sul «profilo teorico la distinzione è chiara», sotto quello «pratico la differenza può essere problematica», creando una «difficoltà di concreta applicazione di tale figura». Così il gip di Catania, Gaetana Bernabò Distefano, a proposito del concorso esterno in associazione mafiosa « non definibile » che era stato contestato all'editore Mario Ciancio Sanfilippo, poi prosciolto. Secondo il giudice la «creazione di una fattispecie di reato non può che essere demandata al legislatore ». Parole destinate a riaprire le polemiche sul concorso esterno. «Con ciò - prosegue il giudice nelle 170 pagine delle motivazioni - non vuole dirsi che la zona grigia dei cosiddetti colletti bianchi sia una zona neutra, non passibile di controllo giurisdizionale». Secondo Gaetana Distefano, «i singoli elementi indiziari non sono idonei a supportare l'accusa nel successivo giudizio per idoneità, carenza o contraddittorietà degli stessi». Per questo il gip ha dichiarato per Ciancio il non luogo a procedere perché «il fatto non è previsto dalla legge come reato». La procura è orientata a insistere nelle accuse con ricorso in Cassazione.

©RIPRODUZIONE RISERVATA

17 febbraio 2016 sez.</column>
        </table>
        <table name="tblWebData">
            <column name="Article">Fumetto, l'era d'oro della scuola romana


IL BOOM / DALLA BONELLI ALLA MARVEL, ARRIVANO DALLA CAPITALE I NUOVI TALENTI

La Capitale al centro dell'arte di realizzare fumetti tanto che solo nel 2015 la Bonelli, tra le principali case editrici, ha stampato più di 22.500 tavole inedite, quasi tutte realizzate a Roma. E non è un caso: il mondo dei comics, nella nostra città, infatti, è tra i più creativi, al punto da trasformare la Capitale in un polo di livello internazionale e con all'attivo unaìa scuola di autori affermati come Zerocalcare, LRNZ, Roberto Recchioni, ma anche Gipi e altri, che si sono trasferiti qui da Milano e dall'estero. In più le due scuole hanno duemila gli studenti. Dal 20 maggio arriva anche L'Arf Festival, attesa kermesse di storie e disegni.

SALVATORE GIUFFRIDA A PAGINA XIII

Una tavola di Spider Man firmata dalla romana Sara Pichelli

21 febbraio 2016 sez.</column>
        </table>
        <table name="tblWebData">
            <column name="Article">Aspettando Bookcity la febbre dei libri contagia tutta la città

... capitale dell’editoria. Un ruolo invece ritrovato da Milano a partire da Bookcity, festa del libro e della lettura che ieri a Palazzo Reale ha riunito gli organizzatori per presentare le novità della...
la Repubblica 26 febbraio 2016 pag. 15 sez. CULTURA</column>
        </table>
        <table name="tblWebData">
            <column name="Article">Aspettando Bookcity la febbre dei libri contagia tutta la città


SIMONE MOSCA

SE per una diagnosi sullo stato di salute dell'editoria ci si basasse sulla proliferazione di fiere e festival, allora si potrebbe dire che i libri se la passano alla grande. E grande è la passione milanese per le kermesse letterarie, che nel corso del anno solare 2016 saranno state, a conti finiti, quattro. Una crescita esponenziale rispetto allo zero dell'era pre Pisapia, quando editori e autori per mostrarsi, fatto salvo isolati e fragili raduni che non sopravvivevano da un anno all'altro, erano costretti e frequentare manifestazioni ovunque tranne che nella cosiddetta capitale dell'editoria.

Un ruolo invece ritrovato da Milano a partire da Bookcity, festa del libro e della lettura che ieri a Palazzo Reale ha riunito gli organizzatori per presentare le novità della quinta edizione, dal 17 al 20 novembre. C'era l'assessore alla cultura Del Corno, che ereditata l'idea dal predecessore Stefano Boeri, l'ha condotta al successo e si è meritato un applauso. Del comitato promotore di Bookcity, che dal 1 gennaio si è costituito in associazione, mancava soltanto Carlo Feltrinelli al fianco di Luca Formenton, Piergaetano Marchetti, presidente dell'associazione, e Achille Mauri, presidente dell'edizione 2016. La sfida sarà replicare i numeri del 2015, quando in chiusura ad Expo, gli 866 eventi del programma messi in piedi con l'aiuto di 400 tra editori, associazioni e fondazioni, e 1400 classi scolastiche, hanno fatto registrare 150mila presenze. Poche però le novità vere di cui si è parlato. Cambierà in parte la geografia degli incontri, che per quattro anni ha avuto il suo centro al Castello Sforzesco, cui stavolta verranno affiancati altri tre punti cardinali. Non sono stati ancora annunciati ma pare sicura la presenza del Teatro Franco Parenti. È stata poi potenziata la collaborazione con scuole e università, mentre alcuni ragazzi verranno invitati dagli editori, attraverso il Laboratorio Formentini, a collaborare alla vita di redazione. Scadrà infine il 31 maggio il bando per proporre un evento da inserire nel fitto calendario Bookcity, che sembra però verrà reso più agile. In attesa di novembre, la stagione fiere/festival è già partita. Ha iniziato la quarta edizione di Writers, andata in scena dal 29 gennaio al 31 gennaio ai Frigoriferi Milanesi. E continua a pochi passi di distanza al Palazzo del Ghiaccio dal 18 al 20 marzo con Bellissima, fiera di libri e cultura indipendente al suo battesimo. Organizzata dalla cooperativa Doc(k)s, nata per iniziativa dell'editore romano DeriveApprodi, ospiterà oltre 60 marchi editoriali e tra i protagonisti degli incontri, dedicati ai non allineati del ‘900 italiano o al futuro della cultura, ci saranno Nanni Balestrini, Toni Negri, Zerocalacare, Liliana Cavani (programma completo su www.bellissimafiera. it). Bellissima nasce in realtà da una lite con l'osservatorio degli editori indipendenti (Odei) con cui Doc(k)s aveva organizzato la prima edizione di Bookpride nel 2015 ai Frigoriferi, 20mila presenze. Pare il contenzioso verta sull'uso del nome e del marchio Bookpride, la cui seconda edizione, dall'1 al 3 aprile (www.bookpride.net), vedrà 150 editori chiamati dall'Odei al Base di via Tortona. Una scissione stile sinistra, dove c'è sempre un indipendente più indipendente. Festeggiano i lettori, c'è una fiera in più.

©RIPRODUZIONE RISERVATA

Presentata ieri la quinta edizione di BC, partito il bando per proporre un evento in calendario

BOOK CITY

La quinta edizione presentata ieri si svolgerà dal 17 al 20 novembre al Castello Sfozesco (nella foto) e in altre sedi cittadine tra cui il teatro Parenti L'anno scorso ha registrato il record di 150 mila presenze

26 febbraio 2016 sez.</column>
        </table>
        <table name="tblWebData">
            <column name="Article">&quot;Servizi a rischio all'Inps con il blocco del turnover&quot;


TITO BOERI/ALLARME DEL PRESIDENTE: PERDIAMO 100 DIPENDENTI AL MESE

ROMA.

Ogni mese l'Inps perde cento dipendenti. Negli ultimi tre anni l'istituto di previdenza ha ridotto del 10 per cento il personale, tornando sotto i livelli del 2009 cioè prima della fusione con l'Inpdap (l'ente del pubblico impiego) e l'Enpals (spettacolo). Tutto questo compromette sempre più la qualità dei servizi. Nel 2020 i dipendenti dell'Inps potrebbero scendere a circa 25 mila (attualmente sono intorno ai 29 mila) e l'età media arrivare a 58 anni. Dunque, l'età media dei dipendenti sale, la produttività scende e le pratiche in giacenza aumentano. È l'allarme che ha lanciato ieri il presidente dell'Inps, Tito Boeri, nel corso della sua audizione davanti alla Commissione bicamerale di controllo sugli enti previdenziali.

Boeri ha rassicurato che il forte disavanzo dell'ente previsto per quest'anno (11,2 miliardi che porterà a un sostanziale azzeramento del patrimonio) non mette comunque a rischio l'erogazione delle prestazioni: «I cittadini non hanno da temere. Se anche l'Istituto dovesse fallire, e non sta avvenendo, avranno comunque le loro pensioni e le loro prestazioni essendo queste erogate sulla base della legge». L'impennata del deficit nel bilancio preventivo è dovuta — ha spiegato Boeri — ad un'operazione di trasparenza, con un accantonamento più importante, rispetto agli anni passati, al fondo svalutazione crediti. È forse la prima volta che dall'interno della pubblica amministrazione viene detto in maniera così netta qual è l'effetto del blocco delle assunzioni. Certo si risparmiano risorse ma si peggiora progressivamente il livello dei servizi. E si chiude la porta a uno dei settori (la pubblica amministrazione) tra i più significativi (non solo numericamente) per lo sbocco professionale dei giovani laureati che anche per questo non trovano un'occupazione adeguata. Una critica, quella di Boeri, ai governi che si sono succeduti negli ultimi quindici anni adottando sempre la stessa linea. Un approccio miope. «Un paese che ha un alto debito pubblico — ha detto Boeri di fronte ai parlamentari — tende a lasciar deperire la macchina dello Stato. Il modo più facile di contenere il disavanzo è quello di congelare le assunzioni nella pubblica amministrazione, privandola di quella linfa vitale che è data dall'ingresso di nuove competenze». Si depaupera il capitale umano ma, con meno addetti, si allunga il periodo necessario per sbrigare le pratiche. Così i tempi di giacenza sono destinati a triplicare nell'arco di pochi anni a meno di un aumento della produttività a tassi irrealistici, cioè lavorando 24 ore su 24.

©RIPRODUZIONE RISERVATA

&quot;L'indice di giacenza in queste condizioni è destinato a triplicare nel giro di pochi anni&quot; &quot;Così si priva l'amministrazione pubblica di nuove preziose competenze&quot;

Roberto Mania26 febbraio 2016 sez.</column>
        </table>
        <table name="tblWebData">
            <column name="Article">Thohir e il piano Inter &quot;Cerco solo soci tanti trattano coi cinesi&quot;


MILANO

IL futuro proprietario dell'Inter può rimanersene ancora sullo sfondo, indistinto come una visione fuggitiva in pieno deserto, le sembianze incerte, forse ha gli occhi a mandorla o forse no, chissà, tra l'altro Erick Thohir giura che non esistono compratori, solo ipotetici partner, anzi ancora non esistono neppure quelli. «L'Inter sono io e ancora per parecchio», sembra voler dire il presidente interista, dopo il Cda che ha ratificato l'ingresso in società del dg (ma nell'organico il suo incarico è &quot;Chief Football Administrator&quot;) Giovanni Gardini, ex Verona e anche Lazio ai tempi di Mancini allenatore, si occuperà delle relazioni istituzionali e della segreteria sportiva. E' un Thohir combattivo, in apparenza non preoccupato dalla piega che stanno prendendo i conti del club, quello che rilancia la sfida dell'Inter insieme all'ad Michael Bolingbroke: «Non vendo il club, non vado certo via dopo appena due anni: abbiamo un piano quinquennale di sviluppo. Cerco solo partner sul mercato asiatico. Ho già messo tanti soldi nell'Inter. Quanti? Circa 200 milioni. Servissero altri aumenti di capitale, io sono qui. Se Moratti vorrà partecipare bene, altrimenti ci penserò io. Con lui ho un grande rapporto, merita un rispetto enorme, ha vinto tutto e al tempo stesso ha speso 1,2 miliardi di euro per il club. Le sue quote? Io non le rileverò. Cerco partner e anche, all'occorrenza, soci di minoranza. Ora abbiamo finalmente completato il management, siamo pronti». Sul fatto che sarà difficile trovare partner di minoranza per una società in perdita Thohir soprassiede, ma spiega: «Dicevano che non capisco di calcio: invece ne capisco. Dovevo solo capire la serie A, che sta perdendo appeal e deve riguadagnarlo, ma solo se ci sarà unità nella Lega calcio. Il mercato da esplorare è quello asiatico, dove l'Italia ha enormi opportunità di crescita. La sola Inter ha 190 milioni di tifosi nel sudest asiatico. Per questo cerco partner in Cina. Mi dicono che non sono abbastanza presente, ma lo sono più di tanti proprietari stranieri: parlo con tutti, ogni settimana, e ormai mando pure gli sms di buon compleanno ai giocatori…». Poi rivela: «Non siamo gli unici a cercare aiuto da aziende cinesi. C'è il Milan, ma non solo. Altri club stanno lavorando sotto traccia con la Cina, ma non lo dicono… Poi, tra l'altro, che male c'è? Lo sapete che 11 club di Premier League hanno proprietari non inglesi?». In ogni caso, se l'Inter a maggio non andasse in Champions, un ridimensionamento sarà inevitabile: «Abbiamo un piano anche in caso di non ingresso in Champions, ovvio: sentiremo cosa ci suggerisce l'Uefa, magari dovremo ridurre la rosa a 21 giocatori e allora ci sarà un'estate calda, con pochi movimenti di mercato, ma penseremo sempre alla squadra. Il nostro obiettivo è far crescere i ricavi almeno fino a 230 milioni: ora siamo a 180, siamo cresciuti di un 10% in un anno senza coppe, quindi siamo ottimisti ». Più complicata la questione- stadio. Ieri l'incontro con Barbara Berlusconi è stato interlocutorio, anzi pare che il Milan non sia persuaso dal piano di restyling da 150 milioni presentato dall'Inter, lo ritiene troppo oneroso. Thohir e Bolingbroke però vogliono andare avanti: «Il nostro piano piace al Comune e lo riteniamo fondamentale per lo sviluppo di Inter e Milan, potrebbe portare 20 milioni all'anno di ricavi a testa. Se ritarderemo ulteriormente il restyling c'è il rischio che altri club, come la Roma, possano superarci».

©RIPRODUZIONE RISERVATA

&quot;

THOHIR/1

Non voglio vendere, ho già messo 200 milioni e se serve altro sono qui. Lo stadio? Non si può più ritardare

THOHIR/2

Dicevano che non capisco di calcio: invece ne capisco.

Dovevo solo capire la serie A, che sta perdendo appeal e deve riguadagnarlo

Ratificato l'ingresso di Giovanni Gardini, ex Verona e Lazio, come nuovo direttore generale

70%

Erick Thohir (qui con Barbara Berlusconi) detiene circa il 70% delle quote azionarie dell'Inter: è presidente dal 2013

Andrea Sorrentino26 febbraio 2016 sez.</column>
        </table>
        <table name="tblWebData">
            <column name="Article">&quot;Vogliamo un futuro senza più austerity&quot; La speranza della nuova Irlanda


DAL NOSTRO CORRISPONDENTE

DUBLINO.

Al Regency Hotel non si notano più i segni del delitto: la polizia ha tolto i cordoni di plastica gialla, la scientifica ha cancellato i contorni dei corpi disegnati con il gesso, squadre di inservienti hanno ripulito il sangue.

Eppure per capire le elezioni di stamane in Irlanda è utile venire in questo albergone vicino all'aeroporto di Dublino, generalmente frequentato da uomini d'affari di passaggio, tifosi di rugby e amanti clandestini. Il 5 febbraio scorso tre killer in uniforme da poliziotti, uno dei quali travestito da donna, fanno irruzione nella sala congressi dell'hotel, per l'occasione riservata a un incontro di boxe, e aprono il fuoco con i kalashnikov, uccidendo un uomo e ferendone un altro. Il vero bersaglio si salva scappando da una finestra. Uno dei presunti mandanti dell'attacco viene freddato due giorni più tardi per vendetta in un pub della capitale. Il raid è rivendicato dalla Continuity Ira, fazione irriducibile dell'esercito clandestino repubblicano che ha combattuto per trent'anni contro gli unionisti protestanti in Irlanda del Nord, la parte dell'isola rimasta alla Gran Bretagna dopo l'indipendenza. E' l'unico gruppo che non ha deposto le armi in seguito agli accordi di pace del 1998.

Dietro la sparatoria, scrive il

Sunday Independent, più autorevole giornale nazionale, c'è tuttavia la guerra fra due gang di narcotrafficanti irlandesi, del resto non nuove a mescolarsi con ex-guerriglieri rimasti disoccupati: una banda di criminali con base in patria, l'altra nella Costa del Sol, in Spagna. La prima capeggiata da Gerry Hutch detto &quot;il Monaco&quot;, che come copertura usa un autonoleggio di limousine, la seconda da Christy Kinahan detto &quot;il Principe&quot;, perché cita Macchiavelli e si è laureato in lingue in carcere. Omicidi e regolamenti di conti fra i due gruppi vanno avanti da un pezzo. Stavolta, tuttavia, sembra peggio. I giornalisti dell'Independent autori della rivelazione ricevono minacce di morte. «La libertà di stampa nel nostro paese è di nuovo in pericolo», accusa il direttore del giornale Stephen Rae. Sottintende che non è la prima volta: nel 1996 fu assassinata una reporter locale che indagava sui traffici dei clan, Veronica Guerin, ispirando il film omonimo interpretato da Cate Blanchett.

«La causa della nuova esplosione di violenza è l'austerity», taglia corto Jimmy Guerin, fratello di Veronica. «Negli ultimi anni abbiamo dovuto licenziare 2500 agenti, chiudere 140 commissariati e ridurre le auto di pattuglia», spiega Nial O'Connor, un comandante di polizia in pensione.

Discorso che porta dritto alle elezioni anticipate di oggi: indette dal primo ministro Enda Kenny nella speranza di una facile riconferma, secondo i sondaggi produrranno invece una situazione ingovernabile. Tutti i partiti perdono voti in un'atmosfera di generale scontento.

L'Isola di Smeraldo ha evitato la bancarotta dopo la crisi dei mutui troppo facili del 2008, ma al prezzo di un'austerità che ha imposto feroci tagli al bilancio. Colpendo anche le forze dell'ordine. La previsione è che Fine Gael (centro-destra), il partito del premier, e Fianna Fail (centro), principale partito d'opposizione, saranno costretti a una coalizione. Non facile, perché gli antenati dei leader odierni si ammazzarono a vicenda nella guerra civile di cento anni fa, quando con l'Easter Rising, l'insurrezione armata della Pasqua 1916 nelle strade di Dublino, cominciò la lotta per l'indipendenza. Fine Gael incolpa Fianna Fail dell'omicidio del proprio eroe, Michael Collins, padre dell'indipendenza irlandese (anche lui ispiratore di un film). A sua volta, Fianna Fail considera Fine Gael responsabile dell'esecuzione di centinaia di combattenti fatti prigionieri.

Gli irlandesi hanno la memoria lunga. Che si tratti di guerre politiche o guerre fra gang di narcotrafficanti.

©RIPRODUZIONE RISERVATA

I tagli al budget impediscono alla polizia di controllare il dilagare della criminalità

LE URNE

A Inishfree, fra le più remote isole del paese, arrivano le urne per le elezioni

FOTO: © AFP

Enrico Franceschini26 febbraio 2016 sez.</column>
        </table>
        <table name="tblWebData">
            <column name="Article">MOSTRE


NEXUS

Pal. Medici Riccardi, v. Cavour 3. Fino 15/3.

Ore 9.30-19, merc.

chiuso. Euro 7/4, gratis sotto i 6 anni BODY WORLDS

S. Stefano al Ponte.

Fino 20/3. Lun-gio 10-20.30, ven e sab 20-23.30, dom 10-22. 16/12 euro www.bod yworldsinthecity.it CARLO PORTELLI

Gall. Accademia. Fino 30/4. Ore 8.15-18.50, euro 12,50 IL MONDO CHE NON C'ERA

Mus. Archeologico.

Fino 6/3. Lun-sabdom 8.30-14, mar-ven 8.30-19. 4 euro

ARTE, FOTOGRAFIA E FEMMINISMO IN ITALIA NEGLI ANNI SETTANTA Frittelli, v. Val Di Marina 15. Fino 8/3.

Lun-ven 10-13 e 15.30-19.30. Ing. lib.

GIOVANNI SPADOLINI

Fino 29/2. Ente Cassa, v. Bufalini 6. Lun-ven.

9-19; sab e dom 10-13 e 15-19. Ingr. libero.

Biblioteca Nazionale, feriali 10-18 sab 10-13; chiuso festivi.

Ingr. lib.

FIRENZE CAPITALE. I DONI E LE COLLEZIONI DEL RE Gall. arte moderna, Palazzo Pitti. Fino 3/4.

Da mart. a dom. ore 8.15-18.50, chiuso lun. Euro 13/6,5 IO DISEGNO

Babele, v. Belle Donne 41r. Fino 27/2, orario negozio, ingresso libero BENINATI, CUCCHI, SACCARDI Poggiali e Forconi, v Scala 35/A. Fino 20/3

25 febbraio 2016 sez.</column>
        </table>
        <table name="tblWebData">
            <column name="Article">Porti, perché diciamo no alla fusione Napoli-Salerno


Agostino Gallozzi

presidente Assotutela - associazione per la tutela e lo sviluppo del porto di Salerno

Le dichiarazioni rilasciate dal ministro Delrio nella recente intervista a &quot;Repubblica&quot; in merito al coordinamento e non accorpamento tra i porti di Salerno e Napoli - senza dubbio - sono state rese in perfetta buona fede. Così come certamente in buona fede sono state rese le dichiarazioni sulle novità legislative che &quot;finalmente&quot; consentiranno la soluzione dei problemi della portualità italiana. Queste dichiarazioni contrastano però con quanto scritto nella norma proposta. Tre temi lo dimostrano. Il primo: con la riforma si potranno nominare i presidenti dei porti senza tanti vincoli da parte degli enti territoriali, perché decide il ministro d'intesa con il presidente della Regione. Ma cosa dice l'articolo 8 della legge 84/94 oggi in vigore ? Qualora non pervenga nei termini alcuna designazione (nota bene: la cosidetta terna di candidati da parte degli enti locali), il ministro nomina il presidente, previa intesa con la Regione interessata, comunque tra personalità che risultano esperte e di massima e comprovata qualificazione professionale nei settori dell'economia dei trasporti e portuale. Già adesso il ministro può nominare il presidente previa intesa con la Regione. Perché allora a Napoli si è accettato per oltre tre anni un susseguirsi di commissari? Il secondo tema: &quot;finalmente&quot; il ministero potrà determinare a livello centrale quali siano gli investimenti da realizzare nei porti, in modo da evitare interventi sproporzionati rispetto alle reali dinamiche dei traffici. Cosa prevede l'attuale legge 84/94 all'articolo 5 ? Il ministro dei Trasporti e della Navigazione individua annualmente le opere da realizzare nei porti (costruzioni di dighe foranee di difesa, darsene, bacini e banchine attrezzate, nonché l'escavazione e l'approfondimento dei fondali). Non occorre, quindi, attendere la legge di riforma per attivare un reale coordinamento degli investimenti e della pianificazione infrastrutturale degli scali marittimi in Italia. Il terzo tema: &quot;finalmente&quot; le Autorità Portuali potranno realizzare piani di integrazione logistica. È il caso di evidenziare che già la legge 214 del 2011 all'articolo 46 così determina: &quot;Al fine di promuovere la realizzazione di infrastrutture di collegamento tra i porti e le aree retro-portuali, le Autorità Portuali possono costituire sistemi logistici che intervengono, attraverso atti d'intesa e di coordinamento con le Regioni, le Province ed i Comuni interessati, nonché con i gestori delle infrastrutture ferroviarie&quot;.

È, quindi, molto chiaro che già oggi tutto ciò è possibile, ma che non potranno essere le Autorità Portuali, meramente ribattezzate Autorità di Sistema Portuale, a svolgere questo ruolo, semplicemente perché esse dal 2011 sono state incapaci di svolgerlo. A bene vedere, che cosa rimane di &quot;nuovo&quot; in questa confusa e superficiale legge di riforma? Soltanto gli accorpamenti, figli di una demagogica rappresentazione che rimanda ad una spending review che neanche potrà essere conseguita. E conferma le forti perplessità proprio rispetto alle recenti dichiarazioni sull'accorpamento che invece &quot;diventerebbe&quot; un semplice coordinamento, con il mantenimento della autonomia. Lo schema di decreto legge dice esattamente il contrario. Esso non lascia alcuna autonomia al porto accorpato (Salerno) declassato a ufficio territoriale, mentre l'Autorità accorpante (Napoli) assume i poteri di deliberare - anche per il porto accorpato in merito a piano regolatore, aree portuali e loro destinazione, (Pot) piano di investimenti infrastrutturale. Tutto ciò mortifica le aspettative delle comunità locali e del porto di Salerno, che - si badi bene – si colloca al sesto posto in Italia con i suoi 13 milioni di tonnellate di merci varie movimentate. Per assicurare ai porti di Napoli e Salerno la pari dignità ed autonomia operativa - per riprendere la terminologia utilizzata dal ministro Delrio - l'unica strada è il mantenimento della Autorità Portuale di Salerno.

D'altra parte il decreto già prevede tre Autorità costituite da un unico porto (Trieste, Ravenna, Taranto) e tre regioni dove si localizzano due Autorità Portuali (Liguria, Puglia e Sicilia). Perche Salerno e la Campania non dovrebbero ricevere lo stesso &quot;trattamento&quot;?

Francesco Barbagallo

Napoli

Cara &quot;Repubblica&quot;, in merito all'affermazione del professor Craveri, riportata ieri nell'articolo su Croce di Stella Cervasio, riguardo al mio libro &quot;Napoli Belle Epoque&quot;, «dove si dice che Croce era un provinciale», mi vedo costretto a precisare che si tratta di uno strano fraintendimento. Infatti io ho scritto tutt'altro: «Benedetto Croce è tra quei provinciali che faranno grande Napoli sul piano culturale: da Genovesi nel Settecento a Fortunato e Nitti tra Otto e Novecento ».

Il centro della Apple opportunità da cogliere

Gaetano La Nave

rete civica &quot;Per Napoli&quot;

È di questi giorni l'ipotesi che la Apple possa aprire un centro di formazione per sviluppare App per le applicazioni del sistema iOS coinvolgendo giovani delle università partenopee nell'ex-area Nato ad Agnano; ed è da augurarsi che ciò avvenga, visto che investimenti diretti esteri materiali e di know-how sono comunque elementi in grado di generare quelle esternalità positive di cui abbiamo bisogno. È da sperare inoltre che la scelta della Apple sia preservata dalle polemiche spicciole e dai rivendicazionismi di una campagna elettorale, che almeno per il momento, si presenta manchevole di idee e proposte, priva di qualsiasi visione del futuro della città metropolitana di Napoli. Il riutilizzo del patrimonio territoriale, come nel caso del reimpiego dello straordinario complesso immobiliare dell'ex-area Nato, accompagnato da pratiche di rigenerazione urbana e da tentativi di internazionalizzazione, rappresentano direttrici positive di sviluppo senza dubbio da perseguire. La Napoli dei prossimi anni nella sua nuova dimensione istituzionale metropolitana, date le risorse pubbliche in contrazione e quelle poche presenti da impiegare al meglio, si troverà a vagliare e intraprendere azioni volte a favorire pratiche efficienti di sviluppo territoriale pur in quadro di un'economia &quot;sotto pressione&quot;. Del resto, un'economia &quot;under pressure&quot; come la nostra, non appare elemento inedito alla storia di Napoli, ma si ripresenta in maniera ciclica, ovviamente con le caratteristiche peculiari figlie di ogni tempo, come ha provato a indagare Luigi de Matteo in un suo saggio analizzando le sfide dei primi decenni della Napoli unitaria, ormai non più capitale, in quell'età che gli storici definiscono come prima globalizzazione. La vicenda specifica della Apple, al di là dell'esito finale sulla localizzazione, deve comunque porre interrogativi su come affrontare nel caso specifico il destino dell'ex-area Nato. Il complesso immobiliare, nato come collegio per l'infa</column>
        </table>
        <table name="tblWebData">
            <column name="Article">Daniele Librizzi


La rubrica viene pubblicata ogni giovedì. Per segnalazioni scrivere una e-mail a &quot;rubrica se ne sono andati&quot; all'indirizzo di posta elettronica palermo@repubblica.it. Gli autori dei testi sono Mario Pintagro e Arianna Rotolo.

Geometra capace di risolvere qualunque problema tecnico, si era ritirato a Gibilmanna dopo l'insegnamento

Di diploma era geometra, di testa era ingegnere. Non c'era problema tecnico che Daniele Librizzi, docente di applicazioni tecniche in pensione, non fosse in grado di affrontare. E di questo suo &quot;bernoccolo&quot; hanno usufruito parenti, amici e conoscenti. Soprattutto la variegata comunità di villeggianti di Gibilmanna che aveva il punto di aggregazione nel mitico Spaccio Colombo, a quattro chilometri dal monastero di Gibilmanna, dove gli amici gli hanno dato l'ultimo saluto.

Daniele era una sorta di &quot;orso madonita&quot;, poche parole e tutta sostanza; la città, la confusione, non erano nelle sue corde esistenziali. Nativo di Petralia aveva scelto Gibilmanna per costruire la sua tana. Una casa affacciata sul golfo, superaccesoriata, dove in ogni angolo c'era la firma della sua genialità, tecnologica ed estetica.

Se ne è andato il 18 febbraio a 68 anni.

Aveva collezionato e donato al museo di Bagheria centinaia di manifesti raccolti nel cinema &quot;Vittoria&quot; fondato dal padre

I manifesti cinematografici custoditi al Museo &quot;Guttuso&quot; di Bagheria sono stati da lui donati, in accordo con il fratello Vincenzo. Un'eccezionale donazione avvenuta nel 2004 che ha legato ancor di più il nome della famiglia di Filippo Lo Medico, che per mezzo secolo ha gestito una sala cinematografica, al Comune di Bagheria. Per decenni, Lo Medico ha gestito il cinema aperto dal padre sul finire degli anni Venti, il &quot;Littorio&quot;, ribattezzato poi &quot;Vittoria&quot; con la fine del fascismo. Successivamente, venne aperto il cinema &quot;Nazionale&quot; demolito negli anni Settanta per fare posto ad alcuni istituti di credito. Profondo cultore dell'arte cinematografica, Lo Medico era proprietario di una tra le più ricche collezioni di locandine, in bianco e nero e a colori, molte delle quali sono state raccolte nel libro &quot;Il collezionista di baci&quot;, a cura di Giuseppe Tornatore, il cui tema centrale è appunto il bacio. Gremita la chiesa di San Pietro, a Bagheria, in occasione dell'ultimo saluto.

Se n'è andato il 2 febbraio, a 91 anni.

Suora domenicana, era superiora del Collegio di Maria a Misilmeri. E' stata la &quot;mamma&quot; di tanti sfortunati

Per circa un decennio è stata la madre superiora del Collegio di Maria a Misilmeri. Suor Maria Tecla Ciriminna, palermitana d'origine, aveva una qualità su tutte: l'infinita dolcezza che lasciava trasparire con appena un sorriso. Negli anni Novanta è stata nominata madre superiora del Convitto di via IV Aprile, a Misilmeri, sino a poco tempo fa anche istituto scolastico. Apparteneva all'Ordine delle suore domenicane. Poi, dopo avere lasciato l'incarico, è andata ad abitare a Casa Santa Rosa, una struttura che ospita le suore anziane, in corso Calatafimi, a Palermo. A Misilmeri suor Maria Tecla si è davvero fatta volere bene. Grande il suo impegno a favore dei giovani e dei più bisognosi. Per tanti meno fortunati è stata una mamma.

Se n'è andata il 18 febbraio, a 92 anni.

Era portiere della camera mortuaria del Civico. Amava trascorrere il tempo libero in campagna

Per vent'anni circa ha osservato con i suoi occhi la sofferenza di centinaia e centinaia di persone che aveveno perso un proprio caro. Salvatore Spinnato, dipendente dell'ospedale Civico di Palermo, è stato il portiere della camera mortuaria. Un incarico delicato, per il quale erano necessarie comprensione, rispetto e capacità di empatia, doprattutto con quei congiunti che incapaci di darsi pace per la morte di un familiare, davano in escandescenze. E lui, regolarmente, era capace di calmarli e rasserenarli. Da poco più di un anno era stato trasferito alla portineria del reparto di Cardiologia. Aveva una grande passione, la campagna. Appena poteva si recava nel suo appezzamento di terreno, a Monreale, per salire sul trattore e arare il campo.

Se n'è andato il 13 febbraio, a 55 anni.

Era stato sindaco e assessore di San Cipirello e presidente della Cantina sociale Alto Belice

Era considerato un sindaco progressista e coraggioso.Nei i primi anni Novanta Nino Inzirillo - che militava nel Pci - assunse l'incarico come primo cittadino di San Cipirello, piccolo paese dell'entroterra palermitano. Il suo mandato durò dal 1992 al 1997. Figlio di una storica famiglia contadina in prima linea nella lotta per la terra, Inzirillo già negli anni Settanta calcava la scena politica locale come consigliere comunale nel Pci.

Nel 1982, da giovane vicesindaco, marciò al fianco di Pio La Torre durante la manifestazione contro l'installazione dei missili a Comiso. Per diverse consiliature rivestì la carica di consigliere comunale e assessore nel Pci-Pds. Inzirillo - che nel 1994 ricevette intimidazioni dalla mafia, ma nonostante tutto rimase alla guida di San Cipirello - è stato anche presidente della Cantina sociale Alto Belice dal 2000-2014.

Se n'è andato il 4 febbraio, a 57 anni.

25 febbraio 2016 sez.</column>
        </table>
        <table name="tblWebData">
            <column name="Article">M5S, pressing su Fb: “Subito il candidato”

... ragioni. Anche in questo caso la mancata rimozione dell’articolo con le dovute scuse comporteranno una valutazione legale delle dichiarazioni mendaci riportate». Eppure la visita c’è stata. Proprio nei...
la Repubblica 26 febbraio 2016 pag. 02 sez. CRONACA</column>
        </table>
        <table name="tblWebData">
            <column name="Article">M5S, pressing su Fb: &quot;Subito il candidato&quot;


BIANCA DE FAZIO

«PER noi il programma viene prima della lista e del candidato. Dunque a chi ci chiede cosa fa il Movimento 5 Stelle in queste ore rispondo che il movimento studia e scrive il programma per Napoli; a breve ci sarà un'assemblea cittadina del meetup con all'ordine del giorno la chiusura del programma, almeno per quanto riguarda i temi sui quali siamo tutti d'accordo. Quanto al candidato sindaco, ci sarà un'assemblea, l'assemblea deciderà come procedere ». Mariano Peluso, consigliere pentastellato della V Municipalità, racconta &quot;la procedura&quot; 5 Stelle in vista delle comunali a Napoli. Lo fa nel giorno in cui a Roma si presenta pubblicamente il candidato, Virginia Raggi, che ha vinto le &quot;comunarie&quot; on line tra gli attivisti romani. Lo stesso giorno in cui Gianroberto Casaleggio, dal blog di Beppe Grillo, dice che la sua visita a Napoli, raccontata da &quot;Repubblica&quot;, è una &quot;bufala&quot;: «In queste settimane i media non sanno più cosa inventare pur di attaccare me e la mia società», scrive. «Gli avvocati non riescono a tenere il passo delle querele tutte volte a dimostrare la falsità delle illazioni e la disinformazione dei soliti giornalisti. Ma il colmo (o il fondo) son sempre i soliti a toccarlo. &quot;Repubblica&quot; ha inventato che io sia volato a Napoli nel fine settimana per incontrare uno dei candidati alla carica di sindaco, Menna, per non si capisce quali oscure ragioni. Anche in questo caso la mancata rimozione dell'articolo con le dovute scuse comporteranno una valutazione legale delle dichiarazioni mendaci riportate». Eppure la visita c'è stata.

Proprio nei giorni in cui si registravano i mal di pancia per i 35 attivisti espulsi, e crescevano le aspettative attorno al nome di Francesca Menna quale possibile candidato sindaco a Napoli. Le altre grandi città italiane che vanno al voto, il candidato pentastellato lo hanno già individuato. Mesi fa Milano, con le primarie tra 8 concorrenti, ha scelto Patrizia Bedori. Tre giorni fa è toccato a Roma e Trieste. Nella capitale il candidato è stato scelto con una consultazione on line cui hanno partecipato 3862 iscritti, e Virginia Raggi, la vincitrice, ha ottenuto il 45,5 per cento delle preferenze. A Napoli, invece, il candidato pentastellato è di là da venire. «Roberto scusami, ma il movimento ha intenzione di prendere a cuore le sorti di questa nostra città?», chiede a Fico, sulla pagina Facebook del presidente della Commissione di vigilanza Rai, l'attivista Amedeo Abeille. Che continua: «De Magistris è avanti nei sondaggi dei giornali e magari sarebbe anche un male minore rispetto a quella accozzaglia di partiti, dal Pd a Fi e i loro pezzenti alleati. Napoli, per il M5S, sembra ancora in alto mare perché ancora non vi è un nome e un programma rispetto alle altre città dove si andrà a votare e il movimento è presente con i suoi cittadini ». «Non è facile cambiare l'amministrazione di questa &quot;domus&quot; - aggiunge - per tanti motivi e non vorrei che per colpa di questi enormi problemi e difficoltà sia più opportuno non concorrere alla poltrona di sindaco». «Caro Roberto, ripartiamo dalla base» è l'invito che, ancora a Fico, rivolge Paolo Recco. E Ludovico: «Gianroberto suona più o meno come Piersilvio...». E Giuseppe Sica, sul meetup, ribadisce: «La città e i cittadini di Napoli vogliono M5S e quindi Napoli ha bisogno del M5S. Prendiamoci le nostre responsabilità».

©RIPRODUZIONE RISERVATA

Gianroberto Casaleggio

26 febbraio 2016 sez.</column>
        </table>
        <table name="tblWebData">
            <column name="Article">Il sottosegretario &quot;Mostre e servizi per i musei della regione&quot;


L'INTERVISTA

ANTONIO FERRARA

«PER la prima volta vedo storici dell'arte che si interessano della pulizia di un bosco o archeologi che si occupano delle infiltrazioni sulle pareti di un edificio, un'attenzione al quotidiano che consente di portare gli standard dei nostri musei a livelli europei». Antimo Cesaro è sottosegretario ai beni e alle attività culturali, è campano e legge nelle affermazioni fatte dai direttori dei musei autonomi nel forum di Repubblica «una conferma della bontà della riforma Franceschini».

Sottosegretario Cesaro, la meraviglia questo interesse per i servizi al pubblico da parte di Sylvain Bellenger, Mauro Felicori, Paolo Giulierini, Grabiel Zuchtriegel e della direttrice Mariella Utili?

«Accanto all'attenzione di un direttore, ad esempio, per la pulizia dei bagni, c'è una visione che è emersa con chiarezza nel forum di

Repubblica. Parlo della propensione a valorizzare il territorio su cui insiste il monumento: ne ha parlato, ad esempio, Felicori che vede la Reggia di Caserta perno di un'offerta che invita il turista a pernottare in zona e a godere anche delle risorse enogastronomiche, o Zuchtriegel per Paestum».

Napoli e la Campania si muovono tra spinte all'isolazionismo culturale e all'autoreferenzialità e un'antica propensione alla dimensione internazionale. Cosa la colpisce di polemiche e posizioni spesso in contrasto con questa apertura al mondo?

«Non si può rinunciare all'apertura internazionale. È importante il prestito da Capodimonte di due disegni di Michelangelo al Metropolitan in cambio di un Vermeer. Si rafforzano e creano contatti, si entra in circuiti mondiali, il tutto prodomo di mostre importanti che da troppo tempo Napoli non riesce a promuovere. E, infine, si intessono relazioni scientifiche di sicuro interesse».

Non sono tutte rose e fiori, però. A cominciare dalle carenze di personale e dalle difficoltà di tenere aperti gli spazi.

«La carenza di personale è oggettiva, e c'è anche una disorganizzazione. Ma per la prima volta il ministero farà 500 assunzioni, un segnale forte, un'iniezione di fiducia verso quei giovani che scelgono Lettere e Beni culturali all'università».

Il Polo museale guidato dalla Utili ha il compito di creare una rete museale in Campania. Quanto lavoro c'è da fare?

«Apprezzo innanzitutto il riferimento fatto dai direttori al concetto di sistema. C'è un macrosistema Campania, con i 4 grandi musei: Capodimonte, Archeologico di Napoli, Reggia di Caserta e Paestum. E vari microsistemi da promuovere, come quello dell'Alto casertano, con i musei di Santa Maria Capua Vetere, Teano, l'anfiteatro, cui integrare il museo Campano. A fine aprile, inoltre, apre il percorso museale Velia-grotte di Pertosa».

Sottosegretario Cesaro, torniamo a Napoli. Non vede un rischio di chiusura a riccio su se stessa della città?

«La vicenda Bagnoli insegna che bisogna sedere sempre ai tavoli istituzionali. Saluto con favore l'idea del presidente De Luca di candidare la città alle Universiadi 2019 che, unita a Matera capitale europea della cultura 2019, offre l'opportunità di lavorare a una forte iniziativa per Napoli».

Meglio pensare ai musei o a organizzare mostre e inviare opere all'estero?

«Qui c'è sempre un residuo di provincialismo in agguato, dobbiamo aprirci al mondo. I capolavori napoletani e campani che possono viaggiare sulla base del parere degli esperti vanno messi con generosità a disposizione del mondo, ed è giusto chiedere contropartite per avere in visione altrettante opere d'arte. La stagione dei grandi eventi è chiusa e le mostre vanno inserite in un programma scientifico. Le mostre sono il punto di arrivo di un percorso di valorizzazione. Penso a Terrae Motus e agli spazi permanenti che riaprono come la sezione Egizia all'Archeologico».

La Soprintendenza Pompei ha 2 milioni euro per aprire il museo di Stabiae e aspetta di firmare una convenzione per il Quisisana a Castellammare per partire.

«Il direttore Osanna ha ragione. Per il Quisisana dobbiamo replicare quanto fatto per Carditello, un tavolo istituzionale per sbloccare museo e Scuola nazionale del patrimonio».

©RIPRODUZIONE RISERVATA

Antimo Cesaro: &quot;Vedo storici dell'arte e archeologi che si occupano di sistema di offerta. E Napoli deve dialogare col mondo&quot;

26 febbraio 2016 sez.</column>
        </table>
        <table name="tblWebData">
            <column name="Article">Nuovo personale nelle spa comunali Servono autisti operai e ingegneri


SARA SCARAFIA

AAA autisti cercansi. Ma anche idraulici, elettricisti e persino ingegneri. Dopo la delibera approvata dal Consiglio comunale a dicembre scorso che ha sbloccato la possibilità di fare nuove assunzioni (congelata dal 2009) le aziende comunali hanno appena presentato le proprie richieste al Comune: dall'Amat che ha detto di aver immediato bisogno di 15 conducenti, all'Amap che invece avrebbe necessità di cinque o sei tra idraulici e saldatori. E ancora l'Amg che per il 2016 ha richiesto la possibilità di assumere due dirigenti e due operai, mentre complessivamente nel triennio dovrebbe assumere 32 persone. Secondo le indicazioni del Consiglio comunale prima di procedere alle nuove assunzioni, dovrà essere valutata la strada della mobilità orizzontale: coprire i ruoli vacanti utilizzando i dipendenti ex Gesip oggi transitati in Reset. Aiuti-giardinieri, pulizieri, portieri custodi che dovrebbero riconvertirsi. Ma la reale fattibilità dell'operazione è ancora tutta da vedere: la Reset non sa ancora se ci sia personale che possiede titoli in grado di rendere possibile il passaggio. Tra gli ex Gesip ci sono idraulici o dipendenti in possesso di patente per guidare bus? «Non ho fatto un censimento perché mi sembra prematuro — dice il presidente Reset Antonio Perniciaro Spatrisano — non voglio creare aspettative che poi non sono in grado di soddisfare». Al momento alla Reset il clima è teso: i primi di febbraio i sindacati confederali hanno indetto lo sciopero chiedendo l'aumento delle ore del personale — circa 1.500 dipendenti — che al momento lavora part-time. Prima di avviare uno screening delle professionalità &quot;nascoste&quot;, Reset vuole essere sicura che al Comune interessino davvero.

Se all'interno del bacino ex Gesip non ci saranno le figure che servono, o se comunque non saranno sufficienti a coprire tutte le esigenze di organico, Palazzo delle Aquile bandirà i concorsi pubblici.

Le società comunali hanno presentato le loro richieste dopo aver fatto i conti sui dipendenti che andranno in pensione. Ma quali sono dunque le figure che servono?

L'Amat per esempio ha fame di autisti: quest'anno andranno in pensione in 112 e con il nuovo impegno del tram l'azienda ha necessità di mettere nuovo personale al volante. «Abbiamo detto al Comune che ci servono 15 autisti al più presto e 45 entro la fine dell'anno», dice il presidente Antonio Gristina.

L'Amg invece ha bisogno di una trentina di persone ma in tre anni: all'azienda che si occupa di gas e pubblica illuminazione servono una ventina di operai, quasi tutti elettricisti, ma anche una decina di impiegati. Quest'anno servirebbe l'assunzione di due ingegneri elettro- tecnici da mettere alla guida delle direzioni &quot;Energia&quot; e &quot;Pubblica illuminazione&quot; rimaste senza guida a causa dei pensionamenti. Non solo operai dunque. Anche l'Amap ha bisogno di ingegneri: in via Volturno servirebbero almeno un paio di professionisti specializzati in idraulica. All'azienda dell'acquedotto, che ha appena inglobato anche Aps, servono poi una decina tra impiegati amministrativi e geometri. «Ma la richiesta più urgente — dice la presidente Maria Prestigiacomo — è di saldatori ed elettricisti ». Cinque o sei servirebbero subito. La spa che ha meno bisogno di personale è la Rap: all'azienda sorta dalle ceneri di Amia basterebbero una ventina tra spazzini e netturbini in tre anni e dovrebbe essere abbastanza semplice garantire il passaggio alle nuove mansioni di alcuni dipendenti Reset. Ma l'ex Gesip da sola non basterà: difficile che alla Reset ci siano ingegneri e geometri. Così nuovi concorsi saranno inevitabili. L'intenzione dell'amministrazione è di procede al più presto con l'analisi del personale per sbloccare, se sarà necessario, i concorsi entro l'anno. Sala delle Lapidi, che la vigilia di Natale si era duramente scontrata spaccandosi sulla Ztl, sul via libera ai concorsi, pochi giorni dopo, ha ritrovato l'unità: la scadenza elettorale è sempre più vicina. Al voto manca poco più di un anno. Le spa possono assumere tramite concorso anche i direttori generali.

Finora le aziende partecipate del Comune, ai circa 300 mila cittadini che pagano i tributi, sono costate 711 euro a testa: dai 197 milioni garantiti da Palazzo delle Aquile per coprire i contratti di servizio ai quasi 16 milioni di nuovo indebitamento per l'aumento del capitale di Reset, Rap, Amap e Amg.

©RIPRODUZIONE RISERVATA

IN PRIMO PIANO

Il presidente dell'Amap Maria Prestigiacomo A destra autobus dell'Amat

26 febbraio 2016 sez.</column>
        </table>
        <table name="tblWebData">
            <column name="Article">C'era una volta Gila ma questo Bologna oggi è un'altra cosa


LUCA BACCOLINI

CHE il benessere improvviso accorci la memoria, non è prerogativa esclusiva del calcio. Ma quando c'è un pallone che viaggia veloce, l'idolatria può digradare rapidamente nell'indifferenza. È quello, in sostanza, capitato qui nell'immaginario collettivo ad Alberto Gilardino, simbolo dell'ultima stagione di sopravvivenza economica, prima della discesa in serie B. Evocato e rimpianto, mentre migrava senza requie tra Genoa, Cina e Fiorentina, quando poi la scorsa estate è arrivato a Palermo di colpo i languori hanno cessato la loro ragione d'esistere, e i tredici gol che tennero il Bologna sopra il pelo dell'acqua, nel 2012-13, han ripreso posto nel loculo dei ricordi dai contorni indefiniti. Di Gilardino, poi, si dovrebbe parlare in coppia con Diamanti, e non solo perché entrambi scelsero in tempi diversi, per poi pentirsene, i milioni cinesi del Guangzhou di Canton. Gila- Diamanti era la coppia, in tempi grami, incarnata oggi da Destro e Giaccherini. Con una differenza: Gilardino era arrivato qui da campione del mondo, e Diamanti era già uno dei mattatori dell'Europeo 2012. Due azzurri fulgenti, insomma, in un contorno grigiastro, che nereggiava già pericolosamente, a colpi di stitici aumenti di capitale, mentre ora i rabbocchi finanziari non di rado superano i 20 milioni. Al confronto dei 186 gol di Gilardino in serie A, i 49 di Destro sono un balbettìo. E pure i 31 di Diamanti, ora relegato all'Atalanta, superano di slancio i 17 di Giaccherini. È il contorno, dunque, che fa rilucere meglio i campioni. Ed è la politica societaria a dettare i criteri con cui, durante le campagne acquisti, ci si lascia più o meno sedurre dal passato dei grandi. Qui a Bologna, per esempio, Saputo non ha promesso un nuovo Roberto Baggio, almeno non per l'immediato, ma fu Delio Rossi la scorsa estate a impuntarsi su un principio: no ai giocatori sul viale del tramonto. E così, per una folta schiera di trentenni che annoverava anche vecchie conoscenze, non ci fu modo di combinare né il primo né il secondo matrimonio. «A Bologna sarei voluto tornare, ma non rientravo nei piani», confessò Diamanti. Gilardino, invece, ha sempre taciuto sul tema, ma è noto come in famiglia ci sia stata una parte legata alla diletta casa di via Barberia, abbandonata quando il Bologna non ebbe la forza di riscattarlo dal Genoa. Di certo, la nostalgia collettiva per i due, se esiste ancora, può considerarsi ribaltata di ruolo. A Palermo, tanto per dare l'idea del clima, è stato Zamparini a disconoscere pubblicamente Gilardino: «Lo stimo, ma non fa per noi», concludendo con un augurio che sa di ghigliottina sulle sue ambizioni di avvicinarsi a 200 gol in serie A: «Penso che prima della fine del campionato possa fare almeno altre quattro reti». L'umore, da quelle parti, è così. Qui, invece, Mirante ha debuttato su Periscope, la piattaforma video di conversazione con i tifosi: «Domenica vi serviamo due babà», ha tentato la sortita un tifoso rosanero. «Vero – la sua risposta – Gilardino è il più pericoloso, ma in pasticceria ci vado dopo la partita».

©RIPRODUZIONE RISERVATA

L'asse con Diamanti, la scelta della Cina, i rimpianti. Adesso pure la staffilata di Zamparini. Mentre qui prevale l'euforia

FIUTO

Destro, 8 gol sinora e Gilardino, 7. Ne fece 13 col Bologna in 36 gare

26 febbraio 2016 sez.</column>
        </table>
        <table name="tblWebData">
            <column name="Article">Jeeg Robot l'eroe cult che abita a Tor Bella


ARIANNA FINOS

«UN americano a Roma incontra Batman ». Claudio Santamaria sintetizza con ironia il suo supereroe nato ai bordi di periferia. Il film Lo chiamavano Jeeg Robot di Gabriele Mainetti, in sala da ieri, è destinato a diventare un culto non solo nella Capitale. Presentato alla scorsa Festa di Roma, racconta di Enzo Ceccotti, scalcinato delinquente che consuma le giornate nell'appartamento spoglio di Tor Bella Monaca, divorando budini alla vaniglia e videocassette porno. Mentre fugge dalla polizia finisce nel Tevere, entra in contatto con bidoni radioattivi che gli regalano capacità sovrumane. Insieme ai poteri entrano in scena una vicina di casa innocente e disturbata (l'incantevole Ilenia Pastorelli) fissata con la serie giapponese Jeeg Robot e un villain perfetto, lo Zingaro, brutale e narcisista capo di una gang, Luca Marinelli con gli occhi bistrati e la passione per Anna Oxa. Violenza e cultura pop, risate e commozione, realismo e la rilettura di un genere, quello dei supereroi, appannaggio delle major americane.

Tra i personaggi del film c'è Roma. Dice Mainetti: «Ne racconto le diverse facce, la periferia, il centro elitario e il mondo sportivo. All'inizio il protagonista in fuga si perde nel dedalo di vicoli intorno a piazza Venezia, lo sentiamo ansimare. Il suo &quot;viaggio dell'eroe&quot; lo porterà in alto, fino a stagliarsi sulla città dal Colosseo, per poi rituffarsi ad abbracciarla. In quella scena c'è tutto l'amore per questa Roma disastrata e abbandonata a se stessa. Sporcizia, buche, mezzi pubblici: non serve un supereroe ».

Una metropoli che Mainetti aveva raccontato anche nei due corti precedenti, uno dei quali, Tiger Boy, entrato nella shortlist degli Oscar. «Conosco bene Tor Bella Monaca, mio padre ci ha lavorato. Nicola Guaglianoni, uno degli sceneggiatori con Menotti, ci ha fatto il servizio civile. Abbiamo girato a via dell'Archeologia, Santa Rita da Cascia. Questa periferia i borghesi la raccontano come uno spazio terribile che si giudica o compatisce. Il film racconta un viaggio alla scoperta della propria identità: con l'idea che ti puoi ribellare alla legge della strada anche se non hai una famiglia che tiprotegge».

L'idea di Lo chiamavano Jeeg Robot è del 2009. «Claudio Santamaria ha detto subito di sì. Non è duro e fermo come immaginavo il personaggio e così intorno alla sua fragilità ho costruito una corazza: gli ho fatto mettere su 20 chili di muscoli e ciccia». Dopo aver cercato invano tra i produttori italiani, Mainetti ha dovuto finanziarsi da solo: 1 milione 800 mila euro e un risultato che convince anche per effetti speciali e combattimenti. Perché non manca lo scontro tra bene e male, tra l'eroe coatto e il cattivo dalla risata sghemba. «E quale arena migliore se non quel Colosseo vivo che è lo stadio?», dice il regista, che ha scelto a sfondo le riprese di un derby tra Roma e Lazio del 2014.

©RIPRODUZIONE RISERVATA

SANTAMARIA IL DELINQUENTE

Qui sopra e in alto, Claudio Santamaria in due momenti del film. Sopra, Ilenia Pastorelli

26 febbraio 2016 sez.</column>
        </table>
        <table name="tblWebData">
            <column name="Article">Affittopoli, case ai politici arriva la prima condanna


LORENZO D'ALBERGO

LA Corte dei conti, a sole 24 ore dall'incontro tra il procuratore regionale Raffaele De Dominicis e il commissario del Campidoglio Francesco Paolo Tronca, traccia la linea per fare finalmente pulizia nel calderone delle concessioni di Affittopoli. La prima condannata è Cinzia Marani, ex dirigente del dipartimento Patrimonio. Dovrà restituire 40 mila euro al Comune per l'affidamento di un appartamento in via Sabotino all'associazione Assoforum 2007 dell'ex vicegovernatore del Lazio ed europarlamentare Potito Salatto.

Per ripercorrere tutte le tappe della vicenda, bisogna partire dal 2009. È il 6 agosto e con un'ordinanza sindacale Alfredo Antoniozzi, assessore alla Casa della giunta Alemanno, e la funzionaria consegnano 155 metri quadrati in zona Prati all'organizzazione di Salatto (che un anno prima aveva contribuito con una lista civica all'elezione dello stesso Alemanno). L'affitto, come prevede la delibera del 1996 sulle concessioni alle associazioni con forte valenza sociale, è scontato dell'80 per cento: da 3.079 euro al mese a soli 615. Cifre da saldi estivi che per la Corte dei conti hanno causato un danno complessivo da oltre 180 mila euro alle casse di palazzo Senatorio.

A questo punto, solo dopo la consegna delle chiave dell'appartamento, si delinea il ruolo di Cinzia Marani. La dirigente, poi trasferita al dipartimento Risorse umane, aveva 120 giorni per verificare i requisiti dell'associazione e perfezionare una regolare concessione. Un termine mai rispettato: &quot;Ancora oggi – si legge nella sentenza – l'immobile è in possesso della stessa associazione (in realtà intanto è tornato al Comune che vuole realizzarci una biblioteca, ndr) pur mancando un formale provvedimento di concessione. I locali in questione dovrebbero quanto prima rientrare nel possesso del Comune, evitando il perpetuarsi di una situazione illecita&quot;. Un cancro che si è sparso velocemente in tutta la città: il meccanismo della mancata verifica dei requisiti, come ha candidamente ammesso un'altra funzionaria durante le indagini della procura contabile, interesserebbe almeno «un altro centinaio di casi ». Esaminata nei dettagli la vicenda, i giudici contabili hanno emesso la loro sentenza nei confronti della funzionaria, accusata di aver permesso alla Assoforum 2007 di usufruire indebitamente di un canone irrisorio.

Per le toghe di viale Mazzini la dipendente del Campidoglio ha tenuto &quot;un comportamento contrassegnato da grave negligenza&quot;.

Gli altri nove dirigenti imputati, invece, si sono salvati: per la Corte dei conti hanno avuto troppo poco tempo per mettere ordine nel caos delle concessioni.

Un verdetto che vale anche per Mirella Di Giovine, finita nell'inchiesta Mafia Capitale per presunti favori concessi alle coop di Salvatore Buzzi nella dismissione del patrimonio immobiliare comunale.

Assolti altri 9 dipendenti per loro troppo poco tempo per far ordine nel caos delle concessioni La donna era dirigente del dipartimento Patrimonio.Una vicenda che risale al 2009

VIA SABOTINO

Uno scorcio di via Sabotino dove si trova l'immobile del Comune

18 febbraio 2016 sez.</column>
        </table>
        <table name="tblWebData">
            <column name="Article">Affittopoli, case ai politici arriva la prima condanna

... delle concessioni. Un verdetto che vale anche per Mirella Di Giovine, finita nell’inchiesta Mafia Capitale per presunti favori concessi alle coop di Salvatore Buzzi nella dismissione del patrimonio...
la Repubblica 18 febbraio 2016 pag. 09 sez. CRONACA</column>
        </table>
        <table name="tblWebData">
            <column name="Article">IL GIUDICE


LE &quot;TRAME&quot; DELLA CORTE SUPREMA

Quando il giudice Antonin Scalia divenne membro della Corte Suprema, nominato dall'allora presidente Ronald Reagan, aveva 50 anni: era il 1986. Da allora al giorno del decesso, lo scorso 13 febbraio, Scalia si è distinto come strenuo difensore di un'interpretazione testuale della Costituzione. Ha difeso la pena capitale, si è opposto al diritto all'aborto e alla difesa delle minoranze. Con la sua morte, si apre un vuoto nella Corte, che il presidente Barack Obama intende colmare, mentre i repubblicani si oppongono alla nomina di un sostituto. I &quot; complottisti&quot; sostengono che la morte di Scalia non sia dovuta a fattori naturali, ma alle &quot; trame&quot; dei progressisti per sostituirlo

24 febbraio 2016 sez.</column>
        </table>
        <table name="tblWebData">
            <column name="Article">Lecce-Venezia in pedalata ecco l'Autosole della bici


IN bicicletta da Verona a Firenze, da Venezia a Torino, dalla Campania alla Puglia.

E nella Capitale un anello solo per i ciclisti. Per la prima volta il governo stanzia 91 milioni in tre anni per un sistema di ciclovie.

A PAGINA 21

Cecilia Gentile E Cristiana Salvagni24 febbraio 2016 sez.</column>
        </table>
    </database>
</pma_xml_export>