<?xml version="1.0" encoding="utf-8"?>
<!--
- phpMyAdmin XML Dump
- version 4.5.0.2
- https://www.phpmyadmin.net
-
- Host: localhost
- Creato il: Mag 21, 2016 alle 11:21
- Versione del server: 10.0.17-MariaDB
- Versione PHP: 5.6.14
-->

<pma_xml_export version="1.0">
    <!--
    - Database: 'LA REPUBBLICA'
    -->
    <database name="LA REPUBBLICA">
        <!-- Tabella tblWebData -->
        <table name="tblWebData">
            <column name="Article">Mafia e letteratura l’impostura della Sicilia

... recuperata dopo lo smarrimento di se stessa. Di Gesù sviluppa il tema nel segno di una triplice declinazione: “Letteratura, mafia, modernità”, come recita il sottotitolo. Mette subito in guardia sulla...
la Repubblica 12 febbraio 2016 pag. 18 sez. SOCIETA</column>
        </table>
        <table name="tblWebData">
            <column name="Article">Mafia capitale, l'avvocato del Nero &quot;sfida&quot; i pm


L'UDIENZA /IL GIUDICE HA DOVUTO SOSPENDERE L'UDIENZA DOPO LO SCONTRO VERBALE TRA DIFESA E ACCUSA

FEDERICA ANGELI

«PER QUALE motivo il suo ufficio ha ritenuto di dover intercettare me, ovvero l'avvocato Naso?». E ancora: «C'erano elementi per iscrivere il sottoscritto nel registro degli indagati? Se la risposta è no: perché avete chiesto di mettere sotto controllo la mia utenza?». «Mi sa spiegare per quale motivo nell'informativa del Ros del 12 marzo leggo: &quot;ed inoltre l'avvocato Ippolita Naso doveva andare da una persona per recuperare un libro&quot;? Capitano Mazzoli, come fa a saperlo? ». È il giorno del controinterrogatorio al capitano del Ros Giorgio Mazzoli, teste dell'accusa, colui che ha condotto le indagini di mafia capitale. L'avvocato Giosuè Naso è un fiume in piena. Si alza dalla seconda fila dei banchi dell'aula bunker di Rebibbia alle 15.12 dopo il contointerrogatorio della figlia Ippolita, difensore di Riccardo Brugia.

Naso padre difende Massimo Carminati, l'emblema del maxiprocesso, il boss del mondo di sopra, del mondo di sotto e del mondo di mezzo secondo l'impianto accusatorio, una sorta di perseguitato per via del suo passato secondo la difesa. L'interrogatorio del capitano del Ros è serrato, puntuale, sopra le righe, in pieno &quot;stile Naso&quot;. In aula non vola una mosca quando parla lui, sa come attirare l'attenzione. «Capitano, se è vero, come ha già spiegato, che l'indagine su Massimo Carminati nasce da un'informativa per un'ipotesi di reato associativo (prima di matrice eversiva poi divenuta dedita a riciclaggio e rapine) vuole spiegare come mai solo l'utenza del mio assistito è stata messa sotto controllo e quella di nessun altro? Se si parla di associazione dovevano essere almeno tre le persone intercettate, e invece...».

Il capitano Mazzoli, già incalzato per cinque ore da Ippolita Naso, regge il colpo. Non era ancora arrivato lui quando fu deciso di intercettare il solo Carminati, quanto alla richiesta di intercettare Naso non ne sa nulla per lo stesso motivo. Ma il difensore storico del Cecato alza il tiro, fino a far scoppiare la tensione in aula. Come prevedibile.

Qualche domanda ancora e il giudice chiederà la sospensione di un quarto d'ora dell'udienza. L'atteggiamento del teste, che continua a rispondere rivolgendosi, come prassi vuole, alla Corte, indispone Naso che scoppia «lei mi manca di rispetto, lei deve rispondere a me, non può avere questo atteggiamento, altrimenti la faccio intercettare anche io!». I pm Luca Tescaroli e Giuseppe Cascini chiedono alla presidente Rosanna Ianniello di «insegnare la deontologia professionale all'avvocato Naso» e battono il pugno ripetendo che «il difensore sta intimidendo il teste gridando e rivolgendosi così a lui». E lo fa in un'aula di giustizia. L'udienza è sospesa.

Alla chiusa dell'interrogatorio — fatta di domande pressanti («Senta maggiore, pardon capitano...ma vedrà che dopo questo processo la faranno maggiore» e «se hanno fatto maggiore Gangi (l'ufficiale del Ros chiamato come primo teste dall'accusa, ndr) — è chiara la strategia del legale di Carminati. Uno: dimostrare che le indagini condotte dal Ros vanno oltre i limiti della liceità, tanto che lui stesso e la figlia pur non essendo indagati vengono intercettati e seguiti. Due: portare alla luce l'accanimento verso Carminati solo perché porta un cognome importante nel mondo di sotto. Cognome che avrebbe condizionato pesantemente la linearità delle indagini. La pubblica accusa non ci sta alla strategia e più volte muove opposizioni o spiega, mostrando carte, come tutto sia stato regolare.

I battibecchi a colpi di articoli del codice e in punta di diritto, inevitabili in un processo importante come Mafia capitale, incantano l'aula. Le sette ore di audizione volano via in un crescendo di botta e risposta in cui davvero il finale è imprevedibile e ancora tutto da giocare.

©RIPRODUZIONE RISERVATA

IL LEGALE

L'avvocato Giosuè Naso difende al processo per Mafia Capital e il boss Massimo Carminati e altri imputati

20 gennaio 2016 sez.</column>
        </table>
        <table name="tblWebData">
            <column name="Article">Basciano &quot;Sorpreso da Bertolini&quot; E Fells saluta


LUCA SANCINI

IN cerca di un nuovo presidente e di nuovi capitali, la Virtus taglia intanto Courtney Fells, la guardia americana che arrivò qui come puntello a metà novembre ed era finita fuori dai dodici. Ma a destare allarme in un ambiente già frustrato dalla gara persa malamente a Caserta e da una classifica che fa paura sono gli scricchiolii della compagine societaria. Che da lunedì sera dovrà affrontare un capitolo inedito della sua recente storia, avendo la necessità di trovare il ventiquattresimo presidente della Vu nera, dopo le dimissioni di Francesco Bertolini, che era salito alla carica appena il 13 ottobre, succedendo a Renato Villalta.

La decisione è arrivata inaspettata, a sentire l'ambiente bianconero, ma se l'idea da trasmettere ora è che tutto sia sotto controllo, pure le parole del presidente della Fondazione Virtus Pietro Basciano, affidate ieri a un comunicato per troncare altre esternazioni, lasciano trasparire disappunto per l'ennesima grana di una stagione già abbastanza disgraziata. «La decisione di Francesco Bertolini mi provoca un grande dispiacere e devo dire che le tempistiche della sua scelta mi hanno sinceramente sorpreso». L'ex presidente della Virtus, secondo il comunicato della società, aveva addotto impegni di lavoro e frequenti trasferte all'estero per la sua attività imprenditoriale come motivo della decisione. Resta il fatto che la Virtus sta affrontando la prima fase riservata ai soci di un eventuale aumento di capitale, fissato a un milione e 500 mila euro, e deve pure coprire i costi di gestione per finire la stagione in tranquillità. Respingendo l'idea che in Virtus divergano strategie e riposizionamenti dei soci, Basciano ha voluto rimarcarne la compattezza d'intenti: «La nostra unità l'abbiamo confermata con la recente decisione di lanciare un aumento di capitale, la dimostrazione più lampante del fatto che la Fondazione è aperta alla partecipazione di chi vuole contribuire al rilancio della gloriosa Virtus. Siamo certamente una realtà eterogenea, ma unita e compatta nel lavorare tutti insieme». Il nuovo presidente della Virtus verrà scelto dopo la riunione del consiglio d'indirizzo e dell'assemblea dei soci: «Andiamo avanti e individueremo la persona adatta a fare il presidente».

Salutando infine Fells, il giocatore del Mississipi lascia la compagnia dopo 11 gare a 10 punti e 3.9 rimbalzi, molte scelte deleterie, ma pure sprazzi di personalità che meritavano miglior fortuna. Poteva restare come polizza in caso di infortuni. S'è preferito tagliare anche quella.

©RIPRODUZIONE RISERVATA

Pietro Basciano (Fondazione)

17 febbraio 2016 sez.</column>
        </table>
        <table name="tblWebData">
            <column name="Article">FONDI COMUNI APERTI-SICAV ITALIANI E LUSSEMBURGHESI DEL 18 FEBBARIO 2016


TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi

TEL.02-97685001/800-893989

ACOMEA AMERICA A1 .................................................... 13,975 14,059 -27,38 ACOMEA AMERICA A2 .................................................... 14,639 14,727 -26,71 ACOMEA AMERICA Q2..................................................... 14,105 14,189 -ACOMEA ASIA PAC. A2 ..................................................... 4,651 4,552 -11,39 ACOMEA ASIA PAC. Q2 ..................................................... 4,494 4,398 -ACOMEA ASIA PACIFICO A1 ............................................ 4,459 4,364 -12,22 ACOMEA BREVE TERM. A1.............................................. 14,537 14,526 -0,42 ACOMEA BREVE TERM. A2 .............................................. 14,772 14,761 -0,13 ACOMEA BREVE TERM. Q2 ............................................. 14,573 14,561 -ACOMEA ETF ATTIVO A1................................................... 3,854 3,863 -22,20 ACOMEA ETF ATTIVO A2................................................... 4,013 4,022 -21,44 ACOMEA ETF ATTIVO Q2................................................... 3,887 3,896 -ACOMEA EUROBB. A1 ..................................................... 16,887 16,869 -1,98 ACOMEA EUROBB. A2 ..................................................... 17,201 17,183 -1,58 ACOMEA EUROBB. Q2...................................................... 16,944 16,926 -ACOMEA EUROPA A1 ...................................................... 12,608 12,559 -12,93 ACOMEA EUROPA A2 ...................................................... 13,134 13,082 -12,30 ACOMEA EUROPA Q2 ...................................................... 12,706 12,656 -ACOMEA GLOBALE A1..................................................... 10,427 10,386 -17,32 ACOMEA GLOBALE A2..................................................... 11,031 10,987 -16,33 ACOMEA GLOBALE Q2 .................................................... 10,535 10,493 -ACOMEA ITALIA A1........................................................... 17,145 17,307 -22,23 ACOMEA ITALIA A2........................................................... 17,888 18,056 -21,50 ACOMEA ITALIA Q2 .......................................................... 17,255 17,417 -ACOMEA LIQUIDITA' A1 ................................................... 8,957 8,957 0,04 ACOMEA LIQUIDITA' A2 ................................................... 8,957 8,958 0,04 ACOMEA LIQUIDITA' Q2.................................................... 8,957 8,957 -ACOMEA PAESI EM. A1....................................................... 5,382 5,345 -20,02 ACOMEA PAESI EM. A2....................................................... 5,641 5,602 -19,13 ACOMEA PAESI EM. Q2 ..................................................... 5,369 5,332 -ACOMEA PATR. AGGR. A2................................................. 3,746 3,739 -11,78 ACOMEA PATR. AGGR.A1 ................................................. 3,565 3,558 -12,84 ACOMEA PATR. DINAM.A1............................................... 4,843 4,835 -11,14 ACOMEA PATR. DINAM.A2............................................... 5,014 5,006 -10,37 ACOMEA PATR. PRUD. A1................................................. 5,422 5,406 -14,44 ACOMEA PATR. PRUD. A2................................................. 5,604 5,588 -13,90 ACOMEA PATR.AGGR. Q2 ................................................. 3,602 3,594 -ACOMEA PATR.DINAM. Q2 .............................................. 4,880 4,871 -ACOMEA PATR.PRUD. Q2 ................................................. 5,453 5,438 -ACOMEA PERFORM. A1 .................................................. 19,203 19,146 -13,55 ACOMEA PERFORM. A2 .................................................. 19,678 19,619 -13,08 ACOMEA PERFORM. Q2................................................... 19,298 19,240 -

ANIMA TRAG. DINAMICO.................................................. 5,169 5,169 -2,44 ANIMA TRAG. EVOLUZ. 2019 I.......................................... 5,015 5,015 -3,07 ANIMA TRAG.19 PLUS ....................................................... 5,358 5,358 -1,62 ANIMA VISCONTEO AD.................................................... 41,581 41,528 -ANM ACTIVE CURRENCY FLEX......................................... 5,005 4,996 -0,18 ANM ANIMA ALTO POT.GLOB. F................................... 15,830 15,825 -7,08 ANM ANIMA ALTO POTENZIALE GLOBALE CL.A ..... 15,412 15,408 -8,32 ANM ANIMA AMERICA CL.A .......................................... 17,219 17,233 -3,65 ANM ANIMA AMERICA F ................................................. 17,703 17,716 -2,82 ANM ANIMA CAP.PIÙ 15 F ................................................ 6,039 6,009 -2,55 ANM ANIMA CAP.PIÙ 15 N ............................................... 5,863 5,834 -3,54 ANM ANIMA CAP.PIÙ 30 F ................................................ 5,964 5,919 -3,78 ANM ANIMA CAP.PIÙ 30 N ............................................... 5,766 5,722 -4,82 ANM ANIMA CAPIT. PIÙ 70N............................................ 6,388 6,290 -8,10 ANM ANIMA CAPIT.70 PIÙ F ............................................. 6,661 6,559 -6,83 ANM ANIMA CAPITALEPIÙ 15 CL.A ............................... 5,875 5,846 -3,45 ANM ANIMA CAPITALEPIÙ 30 CL.A ............................... 5,777 5,733 -4,72 ANM ANIMA CAPITALEPIÙ 70 CL.A ............................... 6,405 6,307 -7,99 ANM ANIMA CAPITALEPIÙ OBB. CL.A............................ 5,968 5,956 -2,15 ANM ANIMA EMERGENTI CL.A ........................................ 8,667 8,523 -21,81 ANM ANIMA EMERGENTI F .............................................. 8,955 8,806 -20,91 ANM ANIMA EUROPA CL.A .............................................. 5,197 5,190 -11,72 ANM ANIMA EUROPA F .................................................... 5,331 5,324 -11,00 ANM ANIMA FONDO TRADING CL.A .......................... 14,030 14,057 -11,00 ANM ANIMA FONDO TRADING F ................................. 14,590 14,617 -9,75 ANM ANIMA INIZIATIVA EU F ........................................ 10,952 10,857 -0,67 ANM ANIMA INIZIATIVA EUROPA CL.A....................... 10,625 10,534 -1,65 ANM ANIMA ITALIA CL.A................................................. 16,610 16,790 -14,56 ANM ANIMA ITALIA F ....................................................... 17,005 17,189 -13,89 ANM ANIMA LIQ. EURO CL.A ........................................... 6,895 6,896 -0,40 ANM ANIMA LIQ. EURO F .................................................. 6,956 6,957 -0,11 ANM ANIMA LIQUIDITÀ EURO CL.I ................................ 6,939 6,939 -0,20 ANM ANIMA OB HIGH YIELD AD................................... 19,182 19,098 -3,75 ANM ANIMA OB HIGH YIELD F....................................... 21,380 21,285 -2,77 ANM ANIMA OBB. CORPOR. F ......................................... 8,996 8,958 -4,08 ANM ANIMA </column>
        </table>
        <table name="tblWebData">
            <column name="Article">I cannoni di Putin nel gioco di Assad


C'È UNA drammatica monotonia o perseveranza nel modo di negoziare della Russia di Putin. Non a torto la battaglia di Aleppo, in corso da tempo ma inaspritasi e forse arrivata a un punto decisivo con l'intervento dell'aviazione russa, appare a molti una ripetizione di quel che accadde in Ucraina esattamente un anno fa. Allora, mentre a Minsk capi di Stato e di governo (di Germania, di Francia, di Ucraina e di Russia) negoziavano, al tempo stesso l'artiglieria dei separatisti appoggiati dai russi si accaniva su Debaltsevo, città strategica dell'Est ucraino tenuta con fatica dalle incerte truppe di Kiev.

Nella capitale bielorussa, dove si trattava un accordo e il preliminare cessate il fuoco, Vladimir Putin non nascondeva la soddisfazione. Negoziare mentre i cannoni sparano è una buona regola per chi si vede poi aggiudicato almeno in parte il terreno conquistato nelle ultime ore.

SEGUE A PAGINA 29 FABIO SCUTO A PAGINA 12

Bernardo Valli17 febbraio 2016 sez.</column>
        </table>
        <table name="tblWebData">
            <column name="Article">Pizzo e assunzioni forzate L'ultimo pentito svela la mafia dei Colli


SALVO PALAZZOLO

Estorsioni a tappeto, imposizione di assunzioni, ricatti, minacce. Arresti e processi non hanno fermato i boss del pizzo. Parola di capomafia. L'ultimo che ha deciso di collaborare con la giustizia si chiama Silvio Guerrera, è il reggente di Tommaso Natale: da novembre ha già riempito più di mille pagine di verbali, sono un racconto impietoso di Palermo. «Ancora in tanti non denunciano », ha spiegato ai pm. «E più di un imprenditore preferisce scendere a patti per non avere problemi, anzi può riceverne anche vantaggi dal rapporto con i mafiosi». Inizia così il racconto di una Palermo che sembra ripiombata negli anni bui.

L'APPALTO ALLO STADIO

Racconta Guerrera: «Giuseppe Fricano, capo del mandamento di Resuttana, mi presentò l'imprenditore Abbate, che aveva preso l'appalto per le pulizie in un albergo in zona Addaura e in un altro a Mondello, il Palace, dunque nel mio territorio. Fricano l'aveva favorito per fargli prendere l'appalto per le pulizie allo stadio e Abbate si era reso disponibile ad assumere delle persone». Si fece un incontro fra i boss e un rappresentante della ditta. E Cosa nostra presentò le sue richieste. Quattro assunzioni. Ad Abbate sarebbe stato imposto anche il pagamento di una rata di pizzo, da 2.000 euro. «Grazie agli agganci di Fricano - ha spiegato Guerrera - Abbate era riuscito a scalzare l'impresa Stassi per l'appalto allo stadio. I fratelli Stassi, a loro volta, erano appoggiati da Caporrimo (mafioso di Tommaso Natale - ndr) ».

LE ASSUNZIONI

Altre due persone sarebbero state sistemate dai boss nell'impresa di pulizie che lavora alla clinica &quot;La Maddalena&quot;. «Fu il pizzo imposto all'imprenditore Gemelli - ha spiegato Guerrera - piazzammo due giovani, le nipoti di Contino, il reggente di Partanna ». Ma Gemelli «trattava male le nipoti del boss», ha raccontato il pentito: «Dava 300 euro al mese pur facendo firmare buste paga per cifre maggiori. Contino chiese la mediazione di un titolare di pompe funebri di Cruillas, che opera a Villa Sofia, per minacciare Gemelli». Ma non bastò. «Ci andai io - dice il pentito - Lui si lamentò delle minacce, gli avevano inviato anche una bottiglia incendiaria. Gli spiegai che doveva trattare bene le ragazze. Altrimenti, avrebbe dovuto pagare anche i soldi del pizzo».

RAGAZZI RIBELLI

Guerrera poteva contare sua una squadra agguerrita di esattori. «Qualcuno però era troppo aggressivo - ha raccontato - troppo istintivo, ricorreva subito alle armi». E fu messo da parte. «Un altro, invece, aveva un fratello che era diventato testimone di Geova, aveva deciso di non delinquere più dopo la conversione religiosa».

LA TASSA MAFIOSA

Guerrera ha fatto un lungo elenco di commercianti e imprenditori che pagano ancora il pizzo. «Il titolare dello Scalea club, Gaspare Messina. Mi ha detto che pagava già ai Lo Piccolo. Gli ho chiesto di assumere alcune persone come buttafuori». Poi, il titolare del bar Gardenia: «Giulio Vassallo paga a Francesco Caporrimo, che riscuote anche i 5.000 euro all'anno pagati dal gestore del pontile-ormeggio che si trova di fronte alla piazza di Mondello». Paga pure il ristorante &quot;Il Delfino&quot;, di Sferracavallo. «E il titolare di un altro ormeggio a Barcarello. Poi, la ditta Puccio - prosegue Guerrera - ha una rivendita di materiali edili in via dell'Olimpo ». La lista prosegue con il Bar Squisito: «Questo pizzo andava alla moglie di Lo Piccolo, negli ultimi tempi non arrivava e la signora si lamentava». Paga il pizzo anche «un tale Cracolici, che gestisce un vivaio a Tommaso Natale». E l'imprenditore Caravello, che ha rifatto la facciata di un residence che sorge di fronte al bar Gardenia: «Ci accordammo per 11 mila euro», spiega Guerrera. Che aggiunge: «I ragazzi della Marinella riscuotevano invece 2000 euro al supermercato Mad, 3000 all'Elenka e somme minori alla pompa di benzina di piazza Tommaso Natale». Altri si occupavano del pizzo nei padiglioni dello Zen («per luce e acqua fornita agli abusivi»), del centro Snai di viale Strasburgo e dei parcheggiatori della clinica &quot;La Maddalena&quot;.

ADDIOPIZZO

Qualcuno resiste. E non paga. «Un imprenditore impegnato nella ristrutturazione di una villa antica, a Mondello, non si sottomise al pagamento neanche dopo un attentato », racconta Guerrera. «Avevo poi detto ad Antonino Di Maggio e ad altri ragazzi di non andare a chiedere nulla a Salvatore Taormina, spiegai che era iscritto ad Addiopizzo. Loro fecero di testa loro, andarono. E come avevo previsto, furono denunciati ed arrestati».

©RIPRODUZIONE RISERVATA

IL BOSS

A sinistra, Silvio Guerrera, ex reggente di Tommaso Na tale, sta raccontando la mafia dei Colli in oltre mille pagine di verbali depositati dal pm Del Bene, Luise, Picozzi e Tartaglia al processo

16 febbraio 2016 sez.</column>
        </table>
        <table name="tblWebData">
            <column name="Article">I NOMI


Il direttore Pugliapromozione, agenzia turistica, non è stato riconfermato. Al suo posto il manager di Matera capitale della cultura, Paolo Verri, con la qualifica di commissario straordinario

Dopo 8 anni alla guida di Bollenti Spiriti, il contratto di Annibale D'Elia, ideatore del programma regionale per il finanziamento della creatività giovanile, non è più stato rinnovato

Il direttore della fondazione Apulia Film Commission, si è dimesso per motivi esclusivamente personali. Le sue funzioni sono state assunte dal presidente della fondazione, Maurizio Sciarra

17 febbraio 2016 sez.</column>
        </table>
        <table name="tblWebData">
            <column name="Article">MOSTRE


NEXUS

Pal. Medici Riccardi, v. Cavour 3. Fino

15/3. Ore 9.30-19, merc. chiuso. Euro

7/4, gratis sotto i 6 anni

BODY WORLDS

S. Stefano al Ponte.

Fino 20/3. Lun-gio

10-20.30, ven e sab

20-23.30, dom 10-22.

16/12 euro www.bod yworldsinthecity.it

CARLO PORTELLI

Gall. Accademia. Fino 30/4. Ore

8.15-18.50, euro

12,50

IL MONDO CHE NON C'ERA

Mus. Archeologico. Fino 6/3.

Lun-sab-dom

8.30-14, mar-ven

8.30-19. 4 euro

ALTRA MISURA. ARTE, FOTOGRAFIA E FEMMINISMO IN ITALIA NEGLI ANNI SETTANTA

Frittelli, v. Val Di Marina 15. Fino 8/3.

Lun-ven 10-13 e

15.30-19.30. Ing. lib.

MARCO LANZA. DEPOSITI: IMMAGINI DAI MUSEI ITALIANI

Villa Bardini, c.ta S.

Giorgio. Fino 21/2.

Mar-dom 10-19; 8 euro

FIRENZE CAPITALE

1865-2015. I DONI E LE COLLEZIONI DEL RE

Gall. arte moderna, Palazzo Pitti. Fino

3/4. Da mart. a dom. ore 8.15-18.50, chiuso lun. Euro

13/6,5

18 febbraio 2016 sez.</column>
        </table>
        <table name="tblWebData">
            <column name="Article">Fuochi d'artificio per i funerali del cognato del boss


PALERMO.

Appena il feretro esce dalla chiesa di Santa Maria della pietà, un uomo fa un cenno con la mano. E partono i fuochi d'artificio. Mentre le vie di acceso al quartiere vengono chiuse. I boss della Kalsa, il cuore della città vecchia, sono lì. In testa al corteo funebre. Ottavio e Piero Abbate, tornati in libertà da qualche tempo, stringono mani e dispensano baci. Il defunto è il marito della sorella, Antonino Cinà, aveva solo qualche piccolo precedente penale. Ma è la famiglia Abbate che il quartiere ossequia durante il percorso del feretro.

Sabato mattina, saracinesche abbassate e applausi. Per le strade della Kalsa manca soltanto il terzo fratello Abbate, Luigi, soprannominato Gino u mitra. È in carcere con l'accusa di essere stato il più autorevole dei capimafia della zona. Le ultime indagini dicono che adesso è Ottavio a occuparsi della famiglia: di recente, è stato intercettato mentre parlava con i mafiosi di un altro clan, cercava di riscuotere i soldi di una partita di droga. Gli Abbate continuano ad avere un ruolo in Cosa nostra, ecco perché quel funerale non è piaciuto affatto al questore Guido Longo. Vietarlo non si poteva, perché il defunto non aveva precedenti per mafia, ma i poliziotti della squadra mobile hanno filmato tutto il corteo. E il questore dice: «Denunceremo la ditta che ha lanciato i fuochi d'artificio e chi li ha chiesti. A Palermo non ci sono zone franche».

Dopo i giochi pirotecnici sono arrivati anche i piccioni bianchi, liberati lungo il corteo. E, intanto, il traffico attorno al Foro Italico, la via del mare, era in pieno caos. A chiudere la piazza ci hanno pensato tre operatori ecologici, la polizia sta verificando se erano in servizio. Di sicuro, piazza Kalsa resta un simbolo, per la mafia e l'antimafia. Per anni, il chiosco delle bibite gestito dagli Abbate è stato una sorta di esclusivo club per i boss, nonostante fosse sequestrato. Alla fine, la polizia l'ha fatto rimuovere. Sabato, i boss hanno provato a riprendersi la piazza. «Ma chi sbaglia paga», dice il questore.

©RIPRODUZIONE RISERVATA

Il boss Ottavio Abbate (di spalle) il cognato del defunto

Salvo Palazzolo15 febbraio 2016 sez.</column>
        </table>
        <table name="tblWebData">
            <column name="Article">Bufera sulle multe ai ribelli Pd: subito legge sui partiti M5S: è fascismo renziano


ROMA.

Prende la parola e quasi urla, Alessandro Di Battista. «Il codice di comportamento che abbiamo scritto per chi si candida a Roma è un motivo di orgoglio ». Il deputato 5 stelle, in conferenza stampa con l'altra esponente romana del direttorio -Carla Ruocco - e con le influenti Paola Taverna e Roberta Lombardi, chiarisce un punto: «Nella capitale porteremo avanti la politica del pugno duro e lo faremo a cominciare da noi». Attacca il Pd, la politica dei partiti: «In questo Parlamento diventato un postribolo di dignità centinaia di persone hanno cambiato casacca. Noi il vincolo di mandato ce l'abbiamo nel programma. Non c'è una di quelle regole - la multa di 150mila euro, l'estensione della responsabilità di alcune decisioni ai garanti, l'obbligo di trasparenza sul proprio lavoro - che non sia giusta. Anzi, invitiamo tutti gli altri partiti ad applicarle».

Parla per ultimo, da leader, in piedi. Risponde al vicesegretario pd Lorenzo Guerini che aveva detto: «Le sanzioni pecuniarie per chi dissente oltre a sfiorare il ridicolo confermano l'esigenza di una nuova legge sui partiti in attuazione dell'articolo 49 della Costituzione». «Fascismo renziano», lo ha definito su Facebook il deputato Riccardo Fraccaro. E Di Battista: «Guerini pensi ai cinesi in fila alle primarie che negli altri posti si chiamano mafia, ‘ndrangheta, camorra, e che loro chiamano integrazione ». Poi: «Il Pd è contro il vincolo di mandato perché è un partito fondato sui voltagabbana».

Dice di non sapere se il regolamento verrà esteso alle altre città al voto, che ogni gruppo deciderà come regolarsi. Ma è difficile che sia così, visto che a Torino - dove la candidata sindaco Chiara Appendino negava che per loro esistessero regole simili - Repubblica ha scovato un documento che prevede 2000 euro di multa per ogni mese di dissenso. E che dai vertici filtra un'aria tutta diversa: dopo i casi di Gela, Quarto, Comacchio (tutti sindaci espulsi), dopo le grane di Ragusa, Livorno, Bagheria e l'eterno conflitto con Parma, servono regole da imporre a chi sceglie di candidarsi. Poco importa quanto siano impugnabili quei contratti: serve esser chiari e ogni città declinerà questa necessità a suo modo, con contratti diversificati (del resto era accaduto anche ai candidati in Parlamento, di sottoscrivere una dichiarazione in cui si impegnavano alla restituzione dello stipendio e a delegare la scelta degli uffici della comunicazione alla Casaleggio Associati, mentre per quelli in corsa al Parlamento europeo era prevista una multa di 200mila euro in caso di violazione dei principi a 5 stelle). Il duello col Pd continua a distanza: il capogruppo democratico Ettore Rosato annuncia che la legge sulla democrazia interna ai partiti sarà calendarizzata a marzo. Il Movimento insorge: «Vogliono impedirci di candidarci».

Ma chi sono i garanti che tanto peso avranno nella gestione delle città amministrate dai 5 stelle in caso di vittoria alle amministrative? «I garanti sono Beppe Grillo e Gianroberto Casaleggio », è la risposta di Di Battista. Al fianco dei candidati sindaci e delle future possibili giunte, però, ci sarà una «squadra» fatta anche di parlamentari. Una sorta di commissariamento che potrebbe servire a Roma, dove nessuno degli aspiranti alla poltrona di sindaco convince i vertici.

C'è poi una domanda cui tutti evitano di rispondere: «Chi ha deciso la libertà di coscienza sulle unioni civili?». Paola Taverna rivendica la bontà della scelta, Carla Ruocco fa sapere di pensarla allo stesso modo. Ma sulla paternità della decisione che ha spaccato i gruppi parlamentari, nessuno, ancora, risponde.

©RIPRODUZIONE RISERVATA

A Roma l'idea di una squadra di parlamentari che affiancherà il candidato sindaco

ALLA CAMERA

Alessandro Di Battista e Roberta Lombardi ieri in conferenza stampa alla Camera: hanno attaccato il Pd per la &quot;affittopoli&quot; di Roma, citando in particolare il debito di 170 mila euro accumulato dal circolo di via dei Giubbonari

FOTO: LA PRESSE

Annalisa Cuzzocrea10 febbraio 2016 sez.</column>
        </table>
        <table name="tblWebData">
            <column name="Article">Bufera sulle multe ai ribelli Pd: subito legge sui partiti M5S: è fascismo renziano

... stampa con l’altra esponente romana del direttorio -Carla Ruocco - e con le influenti Paola Taverna e Roberta Lombardi, chiarisce un punto: «Nella capitale porteremo avanti la politica del pugno duro e...
Annalisa Cuzzocrea la Repubblica 10 febbraio 2016 pag. 12 sez. INTERNI</column>
        </table>
        <table name="tblWebData">
            <column name="Article">BERTOLASO, SALVINI E I FANTASMI DI MILANO


PIÙ passano i giorni e più appare evidente che la candidatura di Guido Bertolaso a Roma non è fatta per vincere. All'inizio serviva a dimostrare che è ancora Berlusconi il decisore, il capo anziano che non si fa imporre le scelte degli alleati. A costo di ripiegare su un nome debole, esposto a ogni tempesta. Adesso si vede che l'idea Bertolaso non riesce nemmeno a garantire un minimo di unità all'interno di una coalizione sfilacciata e priva di identità comune.

Non stupisce che sia stato il leghista Salvini ad affossare la candidatura: Salvini che nella capitale conta poco o nulla sul piano elettorale, ma che a Milano ha i suoi problemi dopo l'ultimo scandalo nella sanità. Il nesso esiste ed è anche logico. Gli arresti in Lombardia minano la credibilità dei leghisti, per quanto non tocchino in modo diretto il nuovo corso di Salvini e riguardino invece la Regione. Tuttavia chi rischia di pagare il conto sul piano elettorale è proprio lui, l'amico italiano di Marine Le Pen. Ecco allora che è indispensabile uscire dall'angolo e studiare qualche iniziativa.

A Milano non c'è che stringersi intorno a Stefano Parisi, il nome del centrodestra scelto anche lì da Berlusconi ma accettato dal Carroccio. A Roma conviene viceversa buttare all'aria il tavolo, prendendo le distanze da un candidato che non porta nulla alla Lega e semmai annuncia altre grane di tipo mediatico e forse giudiziario. Quindi Salvini ha colto al volo l'occasione offerta da alcune frasi singolari pronunciate da Bertolaso, inusuali in una campagna elettorale della destra: «i Rom sono vessati» (a Radio Capital); «se non fossi candidato voterei Giachetti» (a Di-Martedì).

Ottimi pretesti per prendere le distanze da un progetto costruito con molta approssimazione, forse proprio con l'intenzione berlusconiana di non disturbare più di tanto le altre candidature in campo, da Marchini allo stesso Giachetti. E soprattutto di non disturbare troppo Renzi nelle grandi città. Il che non è strano, considerando che il patto del Nazareno è, sì, finito da un pezzo, ma senza che il centrodestra (escluso Denis Verdini e il suo gruppo) abbia individuato una politica alternativa altrettanto fruttuosa.

Peraltro il capo leghista non è stato nemmeno il primo ad accorgersi che Bertolaso era il nome sbagliato. La discesa in campo di Storace, con tutto il repertorio di battute taglienti di cui dispone l'ex presidente della Regione, aveva già aperto una ferita di non poco conto nel tessuto della destra romana. Chi è rimasta presa in mezzo è Giorgia Meloni, un tempo vicina a Salvini sull'asse lepenista e oggi isolata nell'appoggio all'uomo di Berlusconi. Da un lato, la giovane leader subisce Storace che trova appoggi non irrilevanti nelle file di Fratelli d'Italia; dall'altro, soffre la Lega che si sfila sotto il Campidoglio per via delle difficoltà a Milano, ma così facendo esporta le sue contraddizioni nel campo frastagliato della destra romana. Una destra tradizionalmente forte, con estese radici popolari specie nelle periferie, ma che oggi è alquanto allo sbando, incalzata dai Cinque Stelle.

Tutti si domandano cosa può accadere adesso. Il ritiro di Bertolaso sarebbe più che giustificato, ma suonerebbe come una clamorosa sconfitta di Berlusconi e di quel poco che resta della sua capacità di guida. Tentare di ricomporre i dissidi e andare avanti? Si rischia una fuga degli elettori e una disfatta nelle urne. In ogni caso, le decisioni non potranno tardare.

La campagna è già cominciata nei fatti e a Roma il centrodestra conta — o contava — parecchio negli equilibri politici. Se si apre un vuoto, qualcuno lo riempirà. Marchini, i grillini, il Pd, lo stesso Storace: ognuno è in grado di annettersi una fetta più o meno larga di quel mondo in dissoluzione. Ecco perché la rinuncia spontanea di Bertolaso e la convergenza su un altro nome sarebbe comunque l'ipotesi meno autolesionista per il centrodestra. Purché si accetti l'idea che la stagione post- Berlusconi è davvero cominciata.

©RIPRODUZIONE RISERVATA &quot; Ó&quot;

A Roma la Lega fa saltare il banco per coprire lo scandalo lombardo

Stefano Folli19 febbraio 2016 sez.</column>
        </table>
        <table name="tblWebData">
            <column name="Article">Il piano dei Giochi &quot;Quattro ponti e la metro C fino a Tor Vergata&quot;


CECILIA GENTILE

LA chiusura dell'anello ferroviario, il ponte dei Congressi, la diramazione della metro C fino a Tor Vergata. Nel &quot;Planned transport infrastructure&quot;, il piano trasporti inserito nel dossier dei Giochi 2024 a Roma, ci sono opere già finanziate, in corso di attuazione o cantierabili, e altre che rimarranno semplici sogni se la capitale non verrà scelta dal Cio per ospitare le competizioni.

Come la diramazione della metro C fino a Tor Vergata, per esempio. Il Comitato olimpico ha chiesto che i 17mila atleti possano spostasi dal Foro Italico al Villaggio di Tor Vergata in 30 minuti. Miracolo che solo la metropolitana può realizzare. Dunque, su richiesta del team di Montezemolo e Malagò i tecnici di RomaMetropolitane si sono messi al lavoro per immaginare e disegnare il nuovo tracciato, niente più che uno studio di massima, un preliminare del preliminare: 3 km e mezzo in superficie, con &quot;sfioccamento&quot; , cioè diramazione da Torre Angela, con una stima di costi pari a 4-600mila euro. Nel dossier olimpico l'inizio dei lavori è previsto per il 2018, previsioni più che rosee, che diventano completamente ottimistiche nell'indicazione della data della consegna, il 2022.

Lo stesso dicasi per la metro leggera Anagnina - Romanina -Torre Angela, 6 km e mezzo che dovrebbero essere realizzati tra il 2018 e il 2022. E poi c'è la tramvia della Musica, che già gli ingegneri del Comune stavano ipotizzando quando l'omonimo ponte ciclopedonale è stato realizzato e inaugurato nel giugno 2011, bellissimo ma per il momento inutilizzato. Un percorso su ferro di 6,9 km.

Nel capitolo trasporti sono indicati anche il ponte di Dragona, il ponte della Scafa, un ponte non meglio identificato sul Tevere tra la circonvallazione Ostiense e via Enrico Fermi, zona Marconi. Infine il rinnovamento e il potenziamento di una serie di arterie stradali: lungotevere di Pietra Papa, lungotevere San Paolo, lungotevere Dante, connessione tra lungotevere San Paolo e via del Mare via Ostiense e tutto il sistema viario a servizio del nuovo stadio della Roma, complessivamente sei chilometri da realizzare tra il 2017 e il 2020.

In stato avanzato invece i lavori per la chiusura dell'anello ferroviario, che prevede la realizzazione di otto nuovi chilometri di binari da Vigna Clara a Valle Aurelia. Completata la galleria del Pineto, lunga 4 chilometri e 800 metri.

Il dossier non affronta la questione dei collegamenti per la Fiera di Roma.

©RIPRODUZIONE RISERVATA

Ma nessun nuovo collegamento è previsto per gli impianti della Fiera di Roma

TRAM E PONTE

Il ponte della Musica dovrebbe essere percorso da un tram. Ora è pedonale

19 febbraio 2016 sez.</column>
        </table>
        <table name="tblWebData">
            <column name="Article">28,5%


Alle politiche il Movimento 5 Stelle raccolse il 28,5 per cento dei consensi nella capitale. Oggi è in ritardo nella selezione del candidato sindaco: i consiglieri uscenti non convincono, a ore sul blog partirà la corsa tra oltre 200 aspiranti

Sono state &quot;comunarie&quot; poco partecipate (300 votanti in un auditorium di periferia), e non il blog, a scegliere la candidata Patrizia Bedori. Considerata non adatta alla corsa, a Gianroberto Casaleggio ha detto: &quot;Vado avanti&quot;

La vicenda di Quarto, con un consigliere M5S indagato per voto di scambio e tentata estorsione e la sindaca cacciata per il suo rifiuto di dimettersi, aveva messo a rischio la corsa del Movimento a Napoli. Ma Di Maio ha insistito: bisogna presentarsi

A Roma A Milano A Napoli15 febbraio 2016 sez.</column>
        </table>
        <table name="tblWebData">
            <column name="Article">Mafia capitale Alemanno non sarà imputato nel maxiprocesso


FEDERICA ANGELI

«LE QUESTIONI preliminari sono già state esaurite, si è proceduto all'ammissione delle prove ed é stata già avviata l'istruttoria dibattimentale con i primi testi citati dall'accusa e con la nomina dei periti incaricati di trascrivere le intercettazioni». Con queste motivazioni il presidente della X sezione penale Rosanna Ianniello ieri mattina ha respinto la riunificazione del procedimento contro l'ex sindaco di Roma Gianni Alemanno con quello iniziato il 5 novembre nell'aula bunker di Rebibbia contro 46 imputati.

Alemanno quindi non comparirà come imputato nel maxiprocesso a Mafia Capitale. La prima udienza per lui, imputato per corruzione e finanziamento illecito, è fissata per il 23 marzo. Secondo i pm Luca Tescaroli, Paolo Ielo e Giuseppe Cascini l'ex primo cittadino ha ricevuto 125 mila euro, in gran parte attraverso la fondazione Nuova Italia da lui presieduta, per compiere atti contrari ai doveri del suo ufficio. Le somme sarebbero state erogate da Salvatore Buzzi in accordo con Massimo Carminati.

Nel giorno in cui viene escluso dal maxi processo il nome di Alemanno viene ripetuto più volte dal capitano del ros Federica Carletti, teste dell'accusa, a cui i pm Tescaroli e Ielo chiedono di ricostruire, citando una serie di intercettazioni, la rete di potere di Salvatore Buzzi con il mondo di sopra, la politica e la pubblica amministrazione. Si comincia proprio dalle conversazioni captate tra Alemanno e Buzzi. Siamo all'11 maggio del 2013, in piena campagna elettorale e lo scontro per il Campidoglio è tra Alemanno e Marino. A leggere in aula il botta e risposta telefonico è il capitano. Buzzi: «Gianni come stai?». Alemanno: «Allora? Ma è vera sta storia del disgiunto?». B. «Facciamo il disgiunto facciamo. Ozzimo ed Alemanno (ride)». A. «Eh, questo mi onora molto». B. «Non lo possiamo dire però. Mi raccomando eh! (ride)». A. «No, no. Vabbè. Poi, poi si nota, per cui puoi stare...vediamo dopo. Mi raccomando eh, fate i bravi ragazzi». B. «Per me vinci, per me gliela fai, gliela fai». A. «Sì, sì, siamo in recupero. Poi ovviamente non bisogna mai sottovalutare l'avversario». B. «Ci vediamo domani sera».

I rapporti confidenziali tra Alemanno e Buzzi si trascinano però da tempo. Nella telefonata del 22 gennaio 2013 che il capitano del ros legge in aula, questo dice Buzzi a Carlo Guarany (suo braccio destro). «Sono passato da Alemanno ieri sera. Sono riuscito ad andarci tramite Panzironi. Gli ho parlato dell'Eur che non mi pagano e soprattutto dell'altra cosa de...che oggi c'ha un incontro con Visconti (ex assessore all'Ambiente, ndr), gli ho detto guarda Sindaco, se me la proroghi a sei mesi arrivi a dopo elezioni se li famo tutti in santa pace, qui c'è pure gente che ti vota ». La proroga a cui si riferisce è relativa a un appalto proroga già ottenuto per il verde pubblico. «Mi ha ricevuto (sempre il sindaco, ndr), poi mi ha sentito, mi ha pure fatto passare davanti a Giordano Tredicine che si è incazzato...sto cazzo di Buzzi avrà pensato...deve vince il centro sinistra per levarselo dai coglioni. Se vince il centro sinistra siamo rovinati, solo se vince Marroni andiamo bene». Guarany chiede a Buzzi se Alemanno, dopo il colloquio avuto, li aiuterà e lui risponde: «Sì, interviene su tutti e due», sulla questione dell'Eur e su quella dell'appalto.

L'audizione del teste prosegue con l'elenco dei raporti tra Buzzi, Carminati, messo in regola contrattualmente in una delle coop con tanto di quattordicesima, e i politici finiti nell'inchiesta: dal presidente del X municipio Andrea Tassone a Ozzimo e Gramazio.

©RIPRODUZIONE RISERVATA

L'ex sindaco è comunque al centro dell'udienza di ieri per le sue telefonate con Buzzi che lo rassicurava: &quot;Ti votiamo&quot;

22 gennaio 2016 sez.</column>
        </table>
        <table name="tblWebData">
            <column name="Article">Carminati: &quot;Sono il re di Roma&quot;


FEDERICA ANGELI

IL verdetto di Mafia Capitale le è già scritto. Ed è nelle motivazioni della sentenza del gup Anna Criscuolo del 3 novembre scorso all'esito del processo abbreviato nei confronti di Emilio Gammuto, cofondatore della 29 Giugno, Emanuela Salvatori, la funzionaria del Comune al soldo della gang e dei due &quot;spaccaginocchia&quot; di Carminati, Raffaele Bracci e Fabio Gaudenzi.

«Sulla scorta degli elementi illustrati può ritenersi accertata la presenza nella capitale di un'associazione che presenta caratteri e indicatori di mafiosità, individuati dall'elaborazione giurisprudenziale». Il gup Criscuolo ricostruisce, in breve, l'intera vicenda della holding del &quot;Cecato&quot; e del ras delle coop. Lo fa in 70 pagine e lo fa per dimostrare come l'aggravante dell'articolo 7 (ovvero la mafiosità) di uno dei 4 imputati da lei giudicato, sia assolutamente confermata, come richiesto dai pm Tescaroli, Ielo e Cascini. Emilio Gammuto, infatti, era assolutamente consapevole «del ruolo apicale del Carminati — si legge nelle carte — del potere decisionale e della cointeressenza nella gestione della cooperativa». E sapeva anche tante altre cose, Gammuto, a differenza di quanto sostenuto dal suo avvocato difensore che ha respinto ogni addebito, puntando sulla assoluta estraneità e consapevolezza dell'imputato. Sapeva, ad esempio, dei «crediti da riscuotere in Ama, dei 2 milioni e 2 che stavano per arrivare per fine anno, dei canoni di giugno e luglio del campo nomadi già incassati, della transazione fa fare con la Marco Polo e con l'Atac».

A trattare con Turella, il funzionario del Servizio Giardini arrestato e trovato con 120mila euro nascosti in un muro del suo appartamento, era proprio lui. Gammuto, infatti, era colui che gestiva, per la 29 Giugno, gli affari del verde pubblico. Nelle motivazioni spunta anche un dettaglio inedito: ovvero quando Turella comunicò a Buzzi, quasi in tempo reale, di una gara pubblica indetta alla quale avrebbe dovuto partecipare una delle coop della gang. Telefonata immediatamente comunicata a Gammuto dal ras delle coop, considerata l'importanza del netto anticipo con cui l'avevano saputo. La talpa della gang dunque era Turella. Nominato componente della commissione gara in questione, all'apertura delle buste, il 14 maggio 2013 Turella chiama Buzzi e riferisce: «Daje ho sistemato qui co' l'ufficio delle entrate (ride)... avevo già visto i problemi che avevano tirato fuori. Risolto, va beh se vedemo dopo».

Quindi Gammuto sapeva che avrebbe avuto l'ok per lavori di manutenzione a Colle Oppio e a piazza Venezia, sapeva degli interventi di Turella e anche di quelli di Gramazio. E, secondo il gup, «l'agevolazione mafiosa che può qualificare la condotta di chi, senza essere organicamente inserito in un'associazione di tipo mafioso, offra consapevole contributo al perseguimento dei fini propri dell'associazione » è ampiamente comprovato. Ma il vero colpo di scena scritto nelle motivazioni è l'indiscutibile esistenza «di un'associazione di tipo mafioso», il cui processo si sta celebrando con rito ordinario nell'aula bunker di Rebibbia.

Parla il giudice Criscuolo di «timore e omertà» che l'associazione di Carminati incute «che deriva — prosegue — dal metodo utilizzato dagli associati che di detta forza si avvalgono e che si eplicita nei modi più svariati: con l'avvertimento mafioso esplicito e irato; con il messaggio intimidatorio in forma larvata e indiretta o, addirittura con messaggio silente», tanta è la forza dell'associazione. Dalla fama criminale di Carminati «si attinge come risorsa attiva e riserva di forza intimidatrice. Del resto è lui stesso a far recapitare a Mancini questo messaggio: &quot;È il Re di Roma che viene qua, vede che gli combino&quot;».

©RIPRODUZIONE RISERVATA

Il giudice: &quot;L'associazione criminale inviava avvertimenti intimidatori in forma larvata o con messaggi silenti&quot;

I DOSSIER

I fascicoli del processo a Mafia Capitale vengono portati in Aula a Rebibbia

31 gennaio 2016 sez.</column>
        </table>
        <table name="tblWebData">
            <column name="Article">Camorra capitale i prodotti dei clan in hotel e ristoranti


&gt; &gt;

All'alba di ieri sono stati arrestati componenti del clan camorristico Moccia che avevano il controllo nella Capitale del rifornimento di bar, ristoranti e supermercati dove smerciavano latticini, frutta e verdura. Sono stati scoperti dagli investigatori della squadra mobile e quelli del Gico della finanza nell'operazione &quot;Poseidone- Passion fruit&quot;. Un'operazione nata dopo l'omicidio di un luogotenente del clan, Modestino Pellino ucciso a Nettuno nel luglio 2012, e che ha portato all'arresto di Luigi Moccia, del figlio Gennaro, di Gennaro, detto Roberto, cugino di terzo grado del boss, e di alcuni prestanome che servivano da copertura fittizia per i beni della camorra. Tantissimi i capi d'imputazione.

FEDERICA ANGELI ALLE PAGINE II E III

10 febbraio 2016 sez.</column>
        </table>
        <table name="tblWebData">
            <column name="Article">GLI ALTRI


RUE BAUTREILLIS PARIGI

Nel quartiere ebraico della capitale francese Jim Morrison ha trascorso i suoi ultimi giorni

LAKE WASHINGTON BLVD, SEATTLE

Nella villa al 1741 della strada della città americana Kurt Cobain si è suicidato il 5 aprile 1994

30 CAMDEN SQUARE LONDRA

Amy Winehouse viene trovata senza vita nella sua casa di Camden il 23 luglio 2011

15 febbraio 2016 sez.</column>
        </table>
        <table name="tblWebData">
            <column name="Article">Sì ai soldi pubblici l'ex Fiat pronta a ripartire


Stavolta i cancelli dello stabilimento ex Fiat di Termini Imerese dovrebbero riaprirsi sul serio. Invitalia e Blutec, azienda specializzata nella produzione di componentistica per il settore automotive che ha rilevato lo stabilimento, hanno firmato il contratto di sviluppo. Si tratta della prima fase del piano industriale Blutec che comporta un investimento di 95,8 milioni, di cui 71 concessi da Invitalia, Blutec ha invece versato circa 24 milioni di capitale necessari per sbloccare i fondi Invitalia e assicurare l'inizio dell'attività. Già ad aprile dovrebbero rientrare in fabbrica i primi 50 dipendenti che diventeranno 250 entro quest'anno. Altri 150 torneranno a lavoro entro il 2017.

©RIPRODUZIONE RISERVATA

17 febbraio 2016 sez.</column>
        </table>
        <table name="tblWebData">
            <column name="Article">Celio, rischio scempio pannelli fra le case nel parking fantasma


LAURA SERLONI

DA giardino a parcheggio. E dopo 13 anni a parco fotovoltaico. Quello che era, quello che è diventato e quello che sarà: genealogia di due ettari di verde al Celio, vincolati dalle Soprintendenze e a cinquanta metri da Santo Stefano Rotondo, una delle più antiche chiese cristiane a pianta circolare.

Era il 2002 quando — nonostante le proteste dei residenti e le battaglie di Italia Nostra — vennero asfaltati un centinaio di alberi secolari da frutta e ad alto fusto nel giardino dell'ospedale dell'Addolorata. Il parcheggio, avallato dal Comune e i cui lavori vennero seguiti in prima persona dall'allora capo di gabinetto Luca Odevaine (ai domiciliari per Mafia capitale ndr), è diventato realtà nel 2003. Trecento posti auto per i familiari dei malati, a pagamento. Tutti rotti i parcomentri. Da anni. E l'area, una landa di asfalto e veicoli, è zona di posteggio per sanitari e dipendenti pubblici. «La riqualificazione », così la definisce l'azienda ospedaliera San Giovanni Addolorata nella relazione alla Soprintendenza — passa per «la realizzazione di un impianto fotovoltaico da realizzarsi con pensile integrate nel contesto paesaggistico esistente».

Un primo progetto venne presentato nel maggio 2015: 40 pilastri in cemento armato ognuno sormontato da 4 moduli. Tradotto: 160 pannelli solari alti quasi 4 metri. Troppo ingombranti, il piano viene migliorato. E a ottobre ecco la proposta definitiva avallata in 24 ore dalla Soprintendenza per l'Area archeologica: i pilastri diventano 33, ma da quattro diventano di sei metri e anziché essere disposti su 10 file vengono allineati su 11, l'altezza è di tre metri e mezzo. Ogni colonna supporta 45 metri quadrati di pannelli solari, una specie di monolocale d'energia alternativa. Giù pure le ultime 23 acacie coraggiosamente sopravvissute nel tempo. Le (uniche) prescrizioni dell'ente di tutela sono che «gli scavi siano eseguiti da un archeologo, poiché in precedente situazione analoga sono stati rinvenuti reperti mobili di interesse archeologico », che «pali e pensiline siano coperti da edera o rincosperme » e la «ripiantumazione di 33 alberi». E pazienza se centinaia di residenti di via Sant'Erasmo si affacceranno sul mega impianto che dista neanche 10 metri dalle loro finestre. Neanche i vincoli archeologici e ambientali di un'area pregiatissima del centro storico hanno fermato il piano.

Lavori da un milione di euro affidati senza gara alla Cofely, azienda leader dei servizi di efficienza energetica che già si occupa del sistema di riscaldamento dell'ospedale Addolorata. Ma il maxi impianto servirà per il vicino ospedale britannico, annesso al San Giovanni. «Uno scandalo — chiosa Nicola Vitucci, presidente del comitato residenti via di Sant'Erasmo che insieme alla consigliera del municipio I, Nathalie Naim, invierà le carte in procura e alla Corte dei Conti — Chi ci dice che con i pannelli solari così vicini alle nostre case non ci siano dei rischi per la salute, per l'enorme impatto che potrebbero avere per l'eccedenza di calore o di riflesso?». È «una mostruosità — incalza Naim — un parco già distrutto che anziché essere ricostituito viene devastato definitivamente. La Soprintendenza che dovrebbe tutelare il centro storico, aiuta a distruggerlo ». Centinaia le firme già raccolte per fermare lo scempio. «Non si può edificare — continua Vitucci — Eppure si tirano su plinti in cemento armato con una struttura in acciaio». Il muro di cinta del parcheggio è più volte stato dichiarato pericolante da perizie, vigili del fuoco e uffici tecnici. Cosa succederà con 132 pannelli solari?. «Non siamo riusciti a bloccare il parcheggio — conclude il presidente del comitato — faremo di tutto per bloccare il parco fotovoltaico nel centro storico della città».

©RIPRODUZIONE RISERVATA

PARCOMETRI ROTTI

Le case di fronte al San Giovanni e vicino alla chiesa di Santo Stefano dove è stato realizzato il parcheggio

09 febbraio 2016 sez.</column>
        </table>
        <table name="tblWebData">
            <column name="Article">Carminati: “Sono il re di Roma”

...FEDERICA ANGELI IL verdetto di Mafia Capitale le è già scritto. Ed è nelle motivazioni della sentenza del gup Anna Criscuolo del 3 novembre scorso all’esito del processo abbreviato nei confronti...
la Repubblica 31 gennaio 2016 pag. 03 sez. Roma</column>
        </table>
        <table name="tblWebData">
            <column name="Article">L'AIUTO CHE SERVE


FRANCESCO PALAZZO



Hanno da tempo in gestione un locale di proprietà del Comune, a pochi metri da dove dovrebbe sorgere la nuova chiesa voluta da don Puglisi. L'hanno messo a nuovo, ci hanno speso risorse finanziarie proprie e tante energie. Ma devono pagare all'amministrazione, appunto, 3 mila e 500 euro l'anno, che con la TARSU arrivano a oltre quattromila. Parliamo di uno scantinato di cento metri quadri, il comune dunque incassa 35 euro per metro quadro in estrema periferia dal volontariato. Da un'inchiesta recente di Repubblica Palermo, è venuto fuori che, non in periferia ma in zona residenziale, non per azioni di volontariato ma per lucro, in qualche caso il Comune riscuote sei euro all'anno a metro quadro. L'amministrazione ha promesso, ma si tratta di passato remoto, poi non ha più dato seguito alla cosa, che avrebbe modificato il contratto abbonando l'affitto. Come corrispettivo l'associazione, che produce musical seguitissimi, avrebbe fornito gratuitamente alla città due spettacoli annuali.

Ora il punto è che l'associazione, che ha prodotto lavori per il Teatro Brancaccio di Roma, che si è esibita anche a Brescia e Verona, oltre che a Palermo, ad esempio al Teatro di Verdura, e in altre città siciliane, che andrà il 21 marzo a Milano, siccome vive di cinque per mille, non sa più dove prendere i soldi per pagare la pigione. Anche perché proprio in questo periodo, per mandare in scena al Teatro Orione (11, 12 e 13 febbraio), lo spettacolo &quot;Nasci, cresci e vivi&quot;, con tremila spettatori tra ragazzi delle scuole e adulti, ha affrontato più di diecimila euro di spese. Compresa l'ospitalità a diverse famiglie bresciane con bambini non vedenti.

In questi casi, le amministrazioni pubbliche, larghe nel distribuire i fondi a pioggia prima citati, scompaiono dalla circolazione quando c'è da sostenere con servizi le singole iniziative. Ora, signor sindaco, a lei non può certo sfuggire cosa significa che a Brancaccio, estrema periferia, continui ad esistere una realtà del genere, perché, fra le altre cose, l'opera di questi nostri concittadini rientra nel «se ognuno fa qualcosa, allora si può fare molto», regola di vita di don Puglisi. Alla sua amministrazione, poiché le vittime della mafia si onorano con gesti concreti, si chiede appunto di fare un &quot;qualcosa&quot; che ha già promesso. Quei tremila e cinquecento euro annuali, 9,58 euro al giorno, che l'amministrazione non incasserà, a fronte di un bene comunale tenuto in piedi e curato da privati che non ci guadagnano nulla, saranno investiti in termini di cittadinanza attiva e di promozione della persona. Con risparmio in termini di sicurezza e crescita di generazioni dedite all'arte e quindi al rispetto reciproco e dei beni comuni. Perciò, alla fine, tutti ci guadagneremo. In uno dei luoghi dove è più importante che si continui a seminare sulle orme del beato. Ucciso dai padrini. Ma lasciato solo, nelle sue pressanti richieste di diritti per il quartiere, dalla malapolitica.

©RIPRODUZIONE RISERVATA

IL CASO

Il centro di Brancaccio e le promesse mai mantenute

&quot; &quot;

17 febbraio 2016 sez.</column>
        </table>
        <table name="tblWebData">
            <column name="Article">VITE COLTE: INCONTRO CON I VINI DEL PIEMONTE


Prosegue fino al 5 marzo &quot;Vite Colte&quot; l'appuntamento itinerante con le eccellenze vitivinicole di Langhe e Monferrato, presso le migliori enoteche della capitale, con degustazioni libere e gratuite, programma su: www.vitecolte.it

Domani dalle 20, la cantina Settembrini apre le porte agli appassionati che vogliono assaggiare bottiglie uniche e selezionate, l'appuntamento di questa settimana è con i vini di Gevrey-Chambertin.

50 euro a incontro, massimo 12 persone.

Via Settembrini 21, prenotazioni : 06.97610325

Domani alle 19 presso la Sala Artusi di Eataly &quot;La cucina creativa&quot; la lezione pratica di Alessandra Mariani, cuoca esperta di Eataly, che vi guidera' alla riscoperta del vostro estro tra i fornelli, info: corsiroma@eataly.it o al 0690279280.

costo corso 70 euro.

BALLI SUONI E SAPORI SUL LAGO DI CORBARA Sabato 20 alla Penisola Country Resort di Corbara (Orvieto) musica e buona cucina con Vieri Venturi &quot;Una passeggiata nella musica cantautoriale italiana&quot; concerto più cena 25 euro, info: 0763343302

16 febbraio 2016 sez.</column>
        </table>
        <table name="tblWebData">
            <column name="Article">Teatro


VIADOS

Alle 21 al teatro Duse di Bari la compagnia Onirica Poetica Teatrale presenta Viados, di Vito Latorre, in scena con Francesco Lamacchia, Mariella Lippo e Antonio Repole. Info 328.716.04.63.

SOGNI E BISOGNI

Al teatro Verdi di Martina Franca, alle 21 Vincenzo Salemme porta in scena Sogni e bisogni - Incubi e risvegli. Info teatropubblicopugliese.it.

ORFEO ED EURIDICE

Alle 20 appuntamento nella scuola di pianoforte Silence a Maglie: la serata ripercorrerà il mito di Orfeo ed Euridice attraverso le tante versioni che ha avuto in musica, nella danza, nel teatro musicale. Info 389.976.85.58.

LA DANZA DELLE LIBELLULE

Per la stagione della Camerata musicale salentina, alle 20,45 al teatro Politeama Greco di Lecce va in scena La danza delle libellule della Compagnia italiana di Operette. Info 0832.30.99.01.

I GIOCATORI

Alle 21 al teatro Tatà di Taranto i Teatri Uniti portano in scena I giocatori con, tra gli altri, on Renato Carpentieri e Tony Laudadio. Info teatropubblicopugliese.it.

JASENOVAC

Al teatro Socrate di Castellana grotte alle 21 è in programma

Jasenovac, omelia di un silenzio, di e con Dino Parrotta. Il ricavato sarà devoluto in beneficenza, info joyfulpeople.it.

NISIO PALMIERI

Alle 17,30 nella libreria Mondadori, in via Crisanzio, 16 a Bari si presenta il libro La mafia fece l'Italia? di Nisio Palmieri (coodinatore dell'Osservatorio per la Legalità e la Sicurezza).

L'autore ne discute con Nicola Colaianni, dell'Università di Bari e Vito Antonio Leuzzi, storico e direttore dell'Ipsaic. Ingresso libero.

UN LIBRO...

A Martina Franca è in programma &quot;Un libro...cosa vuoi dirmi?&quot;, promosso dall'associazione Asterisco per sostenere il riuso dei libri attraverso la vendita al pubblico con offerta libera. La raccolta dei libri è in programma al Ghibli Store dalle 9 alle 13 e dalle 17 alle 21.

BERLIN

Il presidio del libro Granteatrino in collaborazione con la libreria Laterza organizza un nuovo appuntamento con le scuole proponendo un ciclo di incontri con Fabio Geda e Marco Magnone autori del libro Berlin: oggi alle 15 incontro nella scuola Serena -Pacelli di Altamura.

FULMINE

Alle 18 alla Feltrinelli di Bari è in programma l'incontro con Lello Gurrado che presenta il suo nuovo romanzo, Fulmine.

Ingresso libero.

BOWIE TRIBUTE NIGHT

A Storie del vecchio sud a Bari, alle 21 è in programma la David Bowie tribute night, una serata dedicata a David Bowie attraverso la rilettura di alcuni dei suoi brani più famosi. Sul palco per lui, numerosi musicisti baresi: non una serie di tribute band, ma lo speciale tributo di una sera.

Ingresso libero.

BIF&amp;ST

Fino al 29 febbraio sarà possibile

16 febbraio 2016 sez.</column>
        </table>
        <table name="tblWebData">
            <column name="Article">L'accusa di Panzironi &quot;Buzzi mi portava i soldi per Alemanno&quot;


FEDERICA ANGELI

IL FRONTE DELLA difesa che si spacca, le dichiarazioni spontanee di tre imputati e quelle buste con soldi contanti che Panzironi prendeva da Buzzi destinate ad Alemanno. È una giornata ricca di colpi di scena quella che ha segnato la sedicesima udienza del maxi processo Mafia Capitale. Giornata che inizia con un una presa di distanza dal comportamento dell'avvocato Giosuè Naso, assente ieri in aula.

Ore 9.33. «Voglio esprimere la mia solidarietà al giornalista Lirio Abbate». L'intervento è di Luca Petrucci, difensore di Odevaine contro l'arringa che l'avvocato di Carminati, in un altro processo per mafia (quello d'Appello del clan Fasciani di Ostia), lo scorso venerdì ha fatto contro il cronista dell'Espresso, storpiandone addirittura il nome («De-lirio Abbate»). «Queste parole sono pericolose. Non si può mettere alla gogna un giornalista minacciato dalla mafia». Si associa l'avvocato di Libera, Giulio Vasaturo: «il lavoro di un cronista sotto scorta va difeso, non attaccato ». La figlia dell'avvocato Naso esce dall'aula. Il fronte della difesa si spacca: l'avvocato Scalise, difensore di Scozzafava, a nome dei penalisti presenti, prende le distanze da Petrucci rivendicando il «diritto alla difesa».

Alle 10 è il turno di Luca Gramazio. Avvicinano il microfono alle sbarre della cella 2 e parla per 40 minuti. «Ho fatto solo il mio lavoro e non ho mai preso un euro». Quei 98mila euro di tangenti per favorire la holding di Buzzi e Carminati contestati non li ha mai presi e se ha segnalato persone per farle assumere è stato un atto umanitario. Dopo la pausa pranzo è Buzzi a chiedere la parola: «Questa indagine è stata fatta senza alcun riscontro oggettivo, è questa la verità». I suoi difensori, Diddi e Santoro, nel controesame al capitano del ros Federica Carletti avevano già abbondantemente puntato a smontare l'inchiesta. «Avete riscontrato quanto si erano detti al telefono i due?». Lo chiedono almeno 15 volte per altrettanti fatti contestati al ras delle coop. Vano il tentativo, richiesto proprio da Buzzi, di dimostrare come nella sua agenda avesse cellulari di politici di spessore e che era prassi per lui avere contatti altolocati. «Se non sono qui imputati - spiega il capitano - significa che non abbiamo ritenuto di indagarli». Rispuntano, nei 4 fogli della difesa, i nomi di Marroni, Marino, Campana, De Petris, D'Ausilio.

La doccia fredda arriva con le spontanee dichiarazioni di Panzironi che accusa Alemanno: «Buzzi mi portava i soldi per Alemanno e Visconti - dice l'ex ad Ama dentro dei pacchetti con soldi in contanti e l'importo segnato sulla busta. Ero stato avvisato da Visconti e l'ex sindaco che erano finanziamenti per le campagne elettorali. Fu Alemanno a chiedermi, in una circostanza, di fargli pervenire 40mila euro da Buzzi per cene elettorali. Che lui mi portò alla Fondazione e Visconti venne a ritirare». Gelo. Gli avvocati degli imputati si guardano senza dire nulla. «Accuse prive di riscontro», dirà Alemanno in serata. Quelle accuse sono ora depositate. A quel foglio il pm Luca Tescaroli aggiunge le 150 pagine delle motivazioni della sentenza per i primi 4 imputati dove è già scritta la parola mafia.

©RIPRODUZIONE RISERVATA

&quot;Finanziamenti per il voto consegnati anche a Visconti&quot;. L'ex sindaco &quot;Frasi prive di riscontro&quot;

IL PROCESSO

I pm Luca Tescaroli e Giuseppe Cascini nell'aula bunker di Rebibbia al maxi processo

02 febbraio 2016 sez.</column>
        </table>
        <table name="tblWebData">
            <column name="Article">Lungotevere chiuso per gli storni &quot;Caos appalti dopo mafia capitale&quot;


&gt;

Dopo l'allarme smog, Roma ha una nuova emergenza: gli storni e il guano che producono. Ieri il Lungotevere è rimasto chiuso dalle 9 alle 18 tra Ponte Palatino e Ponte Mazzini. Due chilometri che hanno spezzato in due la città e hanno consentito alle squadre speciali dell'Ama di ripulire l'asfalto. Sulle strade, infatti, anche a causa della pioggia caduta, si è formata una poltiglia fangosa che ha reso impraticabile la circolazione, impedendo alle macchine e alle moto di muoversi in sicurezza. Anche i mezzi della municipalizzata hanno avuto difficoltà a &quot;tenere&quot; la strada. Alla base del problema il ritardo nell'affidamento degli appalti sia per i dissuasori sonori degli storni sia per la potatura degli alberi dove si rifugiano gli uccelli la notte.

FAVALE E VITALE ALLE PAGINE II E III

03 gennaio 2016 sez.</column>
        </table>
        <table name="tblWebData">
            <column name="Article">MOSTRE


BODY WORLDS

S. Stefano al Ponte.

Fino 20/3. Lun-gio 10-20.30, ven e sab 20-23.30, dom 10-22. 16/12 euro www.bod yworldsinthecity.it CARLO PORTELLI

Gall. Accademia. Fino 30/4. Ore 8.15-18.50, euro 12,50 ALTRA MISURA. ARTE, FOTOGRAFIA E FEMMINISMO IN ITALIA NEGLI ANNI SETTANTA Frittelli, v. Val Di Marina 15. Fino 8/3.

Lun-ven 10-13 e 15.30-19.30. Ing. lib.

MARCO LANZA. DEPOSITI: IMMAGINI DAI MUSEI ITALIANI Villa Bardini, c.ta S.

Giorgio. Fino 21/2.

Mar-dom 10-19; 8 euro GIOVANNI SPADOLINI

Fino 29/2. Ente Cassa, v. Bufalini 6. Lun-ven.

9-19; sab e dom 10-13 e 15-19. Ingr. libero.

Biblioteca Nazionale, feriali 10-18 sab 10-13; chiuso festivi.

Ingr. lib.

FIRENZE CAPITALE 1865-2015. I DONI E LE COLLEZIONI DEL RE Gall. arte moderna, Palazzo Pitti. Fino 3/4.

Da mart. a dom. ore 8.15-18.50, chiuso lun. Euro 13/6,5 BENINATI, CUCCHI, SACCARDI Poggiali e Forconi, v Scala 35/A. Fino 20/3 PABLO BRONSTEIN

Mus. Marini, p.za S.

Pancrazio. Fino 20/2. Ore 10-17, chiuso mar. e festivi; 6 euro

17 febbraio 2016 sez.</column>
        </table>
        <table name="tblWebData">
            <column name="Article">Parigi

...COSA CERCA un turista che visita una capitale europea? Sicuramente l’offerta culturale, i monumenti, la gastronomia ma anche l’atmosfera: i piccoli segni che esprimono l’unicità di quel posto,...
Carlo Petrini la Repubblica 17 febbraio 2016 pag. 42 sez. RVIAGGI</column>
        </table>
        <table name="tblWebData">
            <column name="Article">Parigi


COSA CERCA un turista che visita una capitale europea? Sicuramente l'offerta culturale, i monumenti, la gastronomia ma anche l'atmosfera: i piccoli segni che esprimono l'unicità di quel posto, della storia che lo pervade, leggibile negli elementi architettonici, nell'arredo urbano, nelle vetrine dei negozi. Sempre più spesso però, purtroppo, i centri storici delle nostre città si stanno trasformando fino a somigliarsi sempre più. Stessi negozi, stesse insegne. L'invasività delle multinazionali del commercio sta cancellando la diversità che costituisce l'anima stessa dei nostri centri urbani. Di recente ho partecipato a Parigi a un presidio di protesta contro l'apertura di un McDonald's gigante in rue Montorgueil. Le motivazioni non sono quelle classiche antiglobalizzazione. Non si tratta solo di essere contrari all'ennesimo fast food (nel centro di Parigi ce ne sono 63, che diventano oltre 80 con la prima periferia). Questo progetto è sconcertante per l'enormità nelle dimensioni: tre piani, 160 posti a sedere, di fronte a una scuola elementare e nelle vicinanze di sei edifici scolastici. Bastano queste cifre per immaginare l'impatto che avrebbe. Rue Montorgueil è una delle strade più tipiche della vecchia Parigi. Dopo l'abbattimento del leggendario mercato di Les Halles è stata riqualificata e resa pedonale, conservando l'impronta di antica rue marchande.

Essendo aumentato il valore degli immobili, i piccoli negozi indipendenti si trovano in difficoltà di fronte alla potenza finanziaria delle grandi catene. Insomma, la realizzazione di questo progetto sarebbe nefasta non solo per il quartiere Sentier-Montorgueil ma per tutti.

La strada, colorata di folla e bandiere, è stata dipinta da Claude Monet nel 1878 in un famoso quadro conservato al Musée d'Orsay. Vi si affacciano negozi di frutta e verdura, formaggi, carni e salumi, nonché, al numero 38, il ristorante L'Escargot, dove dal 1832 di possono assaggiare le famose lumache in una decina di ricette diverse; oppure ci si può concedere un dolce da Stohrer, la più antica pasticceria di Parigi aperta nel 1730, oltre cinquant'anni prima della Rivoluzione francese.

Au Rocher de Cancale è un altro indirizzo storico, dedicato all'altra grande tradizione francese delle ostriche e dei frutti di mare, frequentato da Alexandre Dumas padre, Théophile Gautier, Stendhal, Honoré de Balzac: alcuni personaggi della Comédie Humaine sono descritti come clienti di questo locale. Ecco perché la rue Montorgueil va protetta dall'intrusione di un mastodontico fast food clonato milioni di volte nel mondo: non per farne un museo, ma anzi per mantenerne la vitalità e la fisionomia: caratteristiche di cui chiunque si trovi a passare lì – e soltanto lì – oggi può ancora godere.

©RIPRODUZIONE RISERVATA

LE IMMAGINI

Rue Montorgueil a Parigi, un paradiso per i buongustai. La strada è stata anche dipinta da Monet nel 1878 (foto a destra)

Carlo Petrini17 febbraio 2016 sez.</column>
        </table>
        <table name="tblWebData">
            <column name="Article">Regione, De Luca lancia il suo piano per Napoli &quot;Progetti per 5 miliardi&quot;


«NON

leggo, né mi interessano, le intercettazioni. Devo lavorare. Le lascio al vostro godimento». Vincenzo De Luca reagisce con discutibile sarcasmo alla pubblicazione delle intercettazioni relative all'indagine della Procura di Salerno sulla variante da otto milioni per piazza della Libertà e sul presunto piano per truccare le &quot;parlamentarie&quot; del Pd nel dicembre 2012 in favore di Fulvio Bonavitacola, attuale vicepresidente della giunta regionale. Intercettazioni in cui parla di &quot;Renzi da arginare&quot; e di &quot;un partito di m...&quot;.

De Luca, indagato per falso in atto pubblico, tenta di chiudere la questione minacciando il ricorso alle vie legali: «Valuteremo se ci sono le condizioni per una querela per diffamazione, ma non ci facciamo distrarre un solo minuto da un articolo di giornale o da un servizio tv. Vedo un'effervescenza di dibattito sulle palle, sugli articoli. Meno parole, più cantieri aperti». Sul merito dunque non dice nulla. E lancia il &quot;piano Napoli&quot;.

IL PUNTO

OTTAVIO LUCARELLI

«MENO parole, più cantieri aperti» è lo slogan con cui Vincenzo De Luca, reagendo anche a critiche sul &quot;salernocentrismo&quot; della sua gestione, decide di presentare il piano da cinque miliardi &quot;Una grande Napoli, una grande Campania&quot;. «Il nostro governo ha respiro regionale e internazionale - avverte - e non certo provinciale. Per Napoli verranno investiti cinque miliardi, compresi due miliardi e duecento milioni ancora non spesi. Questa è la nostra sfida per la città. O si utilizzano queste risorse o vedremo nel prossimo ventennio dimezzata la popolazione della Campania. Non saranno più tollerati finanziamenti che rimangono sulla carta. Pretenderemo l'assoluta affidabilità dei soggetti appaltanti, altrimenti come Regione assumeremo in prima persona le opere che finanziamo per realizzarle».

Risorse dalla Regione, del governo e dell'Europa. «Una scelta estremamente impegnativa - aggiunge De Luca - perché nel nostro schema la grande Napoli potenzia e valorizza il suo ruolo di capitale mondiale. Un'opportunità storica di riqualificazione, ammodernamento delle reti di trasporto, rilancio del sistema universitario, turistico e culturale».

Alcune cifre. Sotto la voce &quot;Patto per il Sud&quot; ci sono 150 milioni per la riqualificazione dell'area ex Nato a Bagnoli, 200 milioni per la &quot;zona economica speciale&quot; con investimenti nell'area portuale e retroportuale, un polo nazionale di musei e archivi d'impresa alla Mostra d'Oltremare per 60 milioni.

Sul fronte delle infrastrutture, per le metropolitane (linee 1, 5 e 6) si prevede un investimento di 805 milioni, 737 milioni per i trasporti regionali Eav su ferro (Cumana, Circumflegrea e collegamenti con l'Alta velocità), 284 milioni per le ferrovie Fs, 255 milioni per l'acquisto di venti treni, 147.8 milioni per il porto di Napoli, 30 miloni per l'aeroporto di Capodichino.

Tra cultura e turismo sono previsti 208.8 milioni per contributi regionali ai teatri di cui 4.5 milioni al San Carlo in 3 anni, 1.8 per il Mercadante, un milione in tre anni per il Trianon.

Sulla richiesta di candidare Napoli per ospitare le Universiadi 2019, De Luca ha spiegato che la Regione ha già stanziato 20 milioni di euro e ha aggiunto di avere ottenuto l'impegno per un sostegno da parte del governo. Proprio con il governo non si smorza invece la polemica sul disegno che prevede di unificare le Authority portuali di Napoli e Salerno. «Il ministero - avverte De Luca - decida ciò che ritiene, noi però eserciteremo le nostre prerogative che non sono secondarie».

Un piano per Napoli che ha scatenato diverse reazioni. Critico l'ex presidente Stefano Caldoro su twitter: &quot;Tre nuovi miliardi per Napoli. Palle! Vecchi e stravecchi, De Luca pensi a far camminare i treni&quot;.

Positivo, invece, il giudizio di Andrea Lanzetta. segretario generale della feneal- Uil di Napoli: «Lo sblocco dei cantieri, gli investimenti in infrastrutture, il via a nuove gare d'appalto. Da anni chiediamo alle istituzioni misure per uscire dalla crisi e le parole del presidente De Luca ci ridanno una speranza, ma bisogna agire in fretta poiché i sacrifici dei lavoratori del settore delle costruzioni sono inimmaginabili».

Tonino Scala, segretario regionale di Sel, incalza invece il presidente della Regione sulle intercettazioni relative all'inchiesta della Procura di Salerno sulla variante per piazza Libertà: «I nuovi atti giudiziari a carico di De Luca prefigurano uno scenario inquietante. Ciò che, però, è ancora più grave è l'atteggiamento sprezzante dello stesso De Luca che, preda della sindrome di Crozza, non risponde ai giornalisti e si affida a battute di dubbio gusto».

Dopo la conferenza in Regione, De Luca ha visitato l'Azienda ospedaliera dei Colli che riunisce Monaldi, Cotugno e Cto e, accompagnato dai consiglieri regionali Raffaele Topo, Tommaso Casillo e Antonio Marciano, ha inaugurato il reparto di urologia.

©RIPRODUZIONE RISERVATA

Ancora ferma la posizione contro l'accorpamento dei porti: &quot;Al ministero decidano, noi eserciteremo le nostre prerogative&quot;

IL PRESIDENTE

Il governatore Vincenzo De Luca ha presentato il suo piano per la &quot;grande Napoli&quot;. A destra, veduta aerea del porto di Napoli

18 febbraio 2016 sez.</column>
        </table>
        <table name="tblWebData">
            <column name="Article">Elliott raddoppia in Ansaldo Sts e rafforza il fronte dei contrari all'Opa Hitachi


Il fondo, salito dal 10 al 19,5%, punta a far pagare un prezzo più salato ai giapponesi

MILANO.

Avanti di questo passo e continuando a raddoppiare la quota, rischiano di salire in maggioranza. Ma non è di sicuro il lancio di un'Opa per rilevare il controllo di Ansaldo Sts l'intenzione del fondo americano Elliot. Tutto fa pensare che i gestori del fondo creato dal finanziere Usa Paul Singer si fermeranno alla quota &quot;rilevante&quot; attorno al 20% (19,5% del capitale per la precisione), emersa ieri alla riapertura dei mercati. Una quota che si compone di un 10,7 per cento di azioni già possedute, mentre la restante parte è composta da &quot;posizioni lunghe&quot;, opzioni che potrebbero trasformarsi a tutti gli effetti in titoli entro una certa data.

Soltanto la settimana scorsa si sapeva che il fondo Elliot era arrivato al 10 per cento circa del capitale, di cui un 8 per cento di azioni già possedute, il resto in opzioni. Il raddoppio della quota sorprende, ma solo in parte.

Ormai la strategia è chiara: non avendo ottenuto da Consob - se non in minima parte - un rialzo del prezzo dell'Opa lanciata dal gruppo Hitachi sulle azioni di Ansdaldo Sts (la cui quota di controllo attorno al 40% della società è stata ceduta ai giapponesi da Finmeccanica) ora Elliot fa sapere che vuole restare investitore di medio periodo. Almeno fino a quando le azioni non raggiungeranno il valore che loro ritengono per Ansaldo Sts adeguato, grazie alle possibile sinergie con Hitachi. Il ragionamento secondo fonti attribuibili al fondo di investimento - è il seguente: mettendo insieme le disponibilità economiche e la penetrazione di Hitachi nel settore ferroviario mondiale, una società di ingegneria come Ansaldo Sts è destinata a salire di valore. L'Opa è stata lanciata a 9,45 euro e valeva 2 euro di meno quando sono circolate le prime indiscrezioni sulla cessione da parte di Finmeccanica, ma secondo il gestore americano potrebbe valere di più. Il fondo Amber (che detiene il 2,3%) e la società di consulenza Bluebell hanno indicato addirittura 13-14 euro nei documenti con cui hanno chiesto a Consob di alzare il prezzo. Consob che ora è tornata a monitorare con molta attenzione quanto sta avvenendo. La partita non finisce di sicuro qui.

©RIPRODUZIONE RISERVATA

PRESIDENTE

Alistair Dormer è presidente di Ansaldo Sts e global Ceo di Hitachi sistemi ferroviari

16 febbraio 2016 sez.</column>
        </table>
        <table name="tblWebData">
            <column name="Article">Dalla &quot;Partita del Cuore 2015&quot; un maxiassegno per Candiolo


TIMOTHY ORMEZZANO

UN ASSEGNONE,

per la superficie cartacea ma anche per la cifra, 930.000 euro, quello consegnato ieri all'Istituto per la Ricerca e la Cura del Cancro di Candiolo, centro oncologico nato con l'appoggio della famiglia Agnelli e in primissima linea nella battaglia contro il cancro. La somma andrà a finanziare i nuovi laboratori di ricerca per studiare le cure personalizzate. Si tratta di una parte del ricavato da record (oltre 2,1 milioni) della &quot;Partita del Cuore&quot; giocata in uno Stadium &quot;tutto esaurito&quot; dalla Nazionale Italiana Cantanti contro i Campioni per la Ricerca, lo scorso 2 giugno: il resto è andato alla Fondazione Telethon. Fu la grande serata del rapper juventino Moreno che, dopo il tunnel a Pavel Nedved (lesa maestà) costatogli un sorprendente fallo di reazione del Pallone d'Oro 2003, il 30 dicembre scorso al palasport di Modena si è concesso il bis beffando un altro ex bianconero, Zambrotta. Ieri a Candiolo c'è stata pure una &quot;foto di gruppo con Signora&quot;, a dire del forte legame fra il club campione d'Italia e l'iniziativa benefica che proprio a Torino ha trovato i suoi picchi di raccolta fondi e di partecipazione sentimentale di pubblico: «Sarà difficile ripetere il grande successo di Torino, la città che ha ospitato i nostri più grandi eventi — così Gianluca Pecchini, dg della Nazionale Cantanti — Quest'anno andremo a Roma, per festeggiare i 25 anni dalla nostra prima uscita proprio nella Capitale. Ma nel 2017 potremmo tornare qui: quando Torino chiama, la Nazionale Cantanti risponde ». Donna Allegra Agnelli, presidente della Fondazione Piemontese per la Ricerca sul Cancro, ha sottolineato come lo Stadium sia «il teatro ideale per certi eventi, nonché un luogo di grande richiamo per la bellezza dello stesso impianto». Al suo fianco c'erano il figlio Andrea, presidente della Juventus, il vicepresidente Pavel Nedved, il tecnico Massimiliano Allegri e la testimonial Cristina Chiabotto, già Miss Italia, tifosissima juventina con tanto di sciarpa optical bianconera. Sempre aperta a iniziative di questo tipo, la Juve — uomini e strutture — si è prestata tante volte ad azioni benefiche che appartengono ad uno speciale modo di sentire certi problemi, nonché di partecipare partecipandoli. Ieri mancavano soltanto i cantanti, o almeno qualche loro rappresentante: giustificati dalla diaspora e dal rilassamento del dopo-Sanremo.

©RIPRODUZIONE RISERVATA

930MILA EURO

L'assegno consegnato ad Allegra Agnelli (Fondazione piemontese Ricerca sul Cancro) da Juventus e Cantanti

17 febbraio 2016 sez.</column>
        </table>
        <table name="tblWebData">
            <column name="Article">Nel 2015 sbarcati 500mila cinesi &quot;E da gennaio già 47% in più&quot;


Nel 2015 sono stati oltre 500 mila i passeggeri trasportati su Roma dalle sei compagnie cinesi che arrivano al Leonardo da Vinci. Un numero che secondo i dati di Aeroporti di Roma è già destinato a essere stracciato: nei primi 45 giorni del 2016, infatti, i passeggeri da e per la Cina sono aumentati del 47% rispetto allo stesso periodo dello scorso anno. A snocciolare i dati è Fausto Palombelli, direttore di Sviluppo Marketing Aviation, di Adr, che ieri, durante i festeggiamenti del Capodanno Cinese in aeroporto, ha annunciato un incremento dei voli per la Cina: «In estate ne offriremo 33 a settimana, verso una pluralità di destinazioni che ha pochi paragoni in Europa». Tong Zhan, dell'ambasciata cinese, ha sottolineato il suo impegno «nel far conoscere Roma in Oriente, contando di portare nella Capitale ancora più turisti nel 2016». Alla tavola rotonda anche i dg di Hainan Airlines, China Eastern, Cathay Pacific, China Southern e AirChina.

(valentina lupia) ©RIPRODUZIONE RISERVATA

17 febbraio 2016 sez.</column>
        </table>
        <table name="tblWebData">
            <column name="Article">Post Expo più corto gli spazi alla Triennale solo per cinque mesi

... Giuliano Pisapia e il governatore Roberto Maroni dovranno siglare l’intesa sul post Expo. E definire governance e tempi di accensione del motore della nuova Arexpo. Con un aumento di capitale di 50...
la Repubblica 18 febbraio 2016 pag. 04 sez. CRONACA</column>
        </table>
        <table name="tblWebData">
            <column name="Article">Post Expo più corto gli spazi alla Triennale solo per cinque mesi


ALESSIA GALLIONE

IL SOGNO di riaprire i cancelli esattamente un anno dopo l'inaugurazione dell'Esposizione, ormai, è sfumato. Ma l'obiettivo rimane quello di riaccendere parte del sito. Ed è anche di questo che si discuterà nel vertice di oggi a Palazzo Chigi che dovrà segnare la strada verso il post Expo. A partire dalla Triennale internazionale dedicata al design che conquisterà due padiglioni a Rho-Pero. A sbloccare il percorso sarà lo stesso Decreto del presidente del Consiglio dei ministri che formalizzerà l'ingresso del governo in Arexpo, la società proprietaria dell'area. Ma l'accordo di base c'è. Anche se i piani sono stati ridimensionati per abbattere le spese: il pacchetto dedicato alle mostre e alle attività della Triennale, infatti, non costerà più 23 milioni, ma 16. E avrà una durata ridotta: si partirà il 25 maggio e si andrà avanti non più fino alla fine dell'anno come si pensava di fare inizialmente, ma per 5 mesi.

È un incontro atteso, quello di oggi a Palazzo Chigi. Perché è da questa riunione che il governo - saranno presenti il sottosegretario alla presidenza del Consiglio dei ministri Claudio De Vincenti e il ministro Maurizio Martina -, il sindaco Giuliano Pisapia e il governatore Roberto Maroni dovranno siglare l'intesa sul post Expo. E definire governance e tempi di accensione del motore della nuova Arexpo. Con un aumento di capitale di 50 milioni, il ministero dell'Economia e delle Finanze diventerà il nuovo socio con il 40 per cento delle quote. Comune e Regione scenderanno attorno al 26-27, Fondazione Fiera sotto il 10 per cento. Le decisioni strategiche, però, al di là del peso formale, saranno prese con il consenso dei tre principali protagonisti. Quello che accadrà anche per la nomina dei vertici, uno degli argomenti sul tavolo. Il nuovo uomo forte di Arexpo sarà l'attuale segretario generale della Regione, Giuseppe Bonomi, destinato ad assumere il ruolo e i poteri di amministratore delegato. Il presidente sarà indicato dal Comune. In corsa ci sono cinque nomi, considerati idonei per l'incarico: il rettore del Politecnico Giovanni Azzone - che alla vigilia del vertice sembra in pole position - l'architetto Emilio Battisti, Rossella Schiavin, Sergio Scotti Camuzzi e Maria Francesca Silva.

La nuova Arexpo nascerà formalmente il 29 febbraio, quando dovrebbe essere convocata l'assemblea dei soci. Ed è allora, con i vertici insediati, che verrà firmata anche la convenzione con la Triennale. Tutti i nodi formali - a cominciare dalla possibilità che la Regione giri i fondi destinati al fast post - verranno sciolti con il Dpcm che darà il via alla rinnovata struttura di Arexpo. Per partire, però, i tecnici di viale Alemagna hanno dovuto limare i costi, da quelli di gestione alla comunicazione che verrà scorporata. È così che si è scesi attorno ai 16 milioni. Quando il 25 maggio si spalancheranno di nuovo i cancelli, non ci sarà solo il design. Il piano prevede anche di riaccendere Palazzo Italia, l'Albero della Vita, le strutture lungo il Cardo e il teatro all'aperto. Un'altra corsa. Tanto che il governo nominerà un commissario al post Expo (tra i nomi in corsa c'è quello di Gianni Confalonieri, l'uomo dell'Esposizione di Palazzo Marino), con il compito da una parte di accelerare le pratiche per la vita temporanea del sito, dall'altra di sovrintendere a tutte le questioni ancora aperte con Expo spa. La società di via Rovello entrata in liquidazione, tra l'altro, si sta occupando dello smantellando dei padiglioni. E, per riuscire ad andare avanti, avrà bisogno presto di una nuova iniezione di fondi.

©RIPRODUZIONE RISERVATA

Tra i cinque in corsa per il ruolo di presidente anche il rettore del Politecnico Azzone

DAL 25 MAGGIO

L'area a Rho Pero riaprirà al pubblico per la Triennale a fine primavera

18 febbraio 2016 sez.</column>
        </table>
        <table name="tblWebData">
            <column name="Article">Ankara, attacco ai militari: 28 morti


UN BOATO

forte, nell'ora di punta, nel centralissimo quartiere di Kizilay, a trecento metri dal Parlamento e dal quartier generale delle Forze armate: così Ankara è tornata sotto l'incubo del terrorismo, a poco più di tre mesi dalla strage della manifestazione per la pace e a un mese dall'attentato di Istanbul contro i turisti tedeschi.

Lo strumento era un'auto- bomba parcheggiata al lato della via Merasim e fatta detonare contro un convoglio militare fermo al semaforo. L'esplosione ha colpito tre bus militari e un'auto privata. In serata il conto dei morti era arrivato a 28, con 61 feriti, ma è un bilancio ancora provvisorio. L'attacco ha spinto il presidente Erdogan a cancellare una visita in Azerbaigian, mentre il premier Davutoglu ha rinunciato a partire per Bruxelles, dove doveva discutere di immigrazione e profughi.

Per il momento non ci sono rivendicazioni, ma fonti della sicurezza puntano il dito contro l'eterno nemico: il Partito curdo dei lavoratori, cioè i guerriglieri marxisti del Pkk. Ed è difficile non vedere un collegamento tra l'attentato di ieri e il bombardamento da parte delle forze aeree turche sui curdi siriani dell'Ypg, considerato l'equivalente oltre confine del Pkk di Ocalan.

Altre fonti però si dicono convinte che dietro l'attacco ci possa essere la mano di Daesh, il sedicente Stato islamico, considerato responsabile per l'attacco del 10 ottobre. A imporre prudenza, lasciando aperta ogni possibile attribuzione di responsabilità, è soprattutto la controversa linea del governo turco nella gestione dello scontro in Siria.

La Turchia è un paese membro della Nato, fa parte della coalizione guidata dagli Usa contro lo Stato islamico, ma le sue operazioni militari sono spesso indirizzate contro i curdi. Gli stessi volontari islamici che vogliono raggiungere la Siria per combattere agli ordini di Al Baghdadi riescono ad attraversare i confini turchi con molta più facilità di quanto sia permesso ai guerrieri curdi che vogliono invece contrastare Daesh.

La paura della nascita formale di uno stato curdo che possa diventare un magnete per le diverse comunità, mettendo in discussione l'integrità territoriale della Turchia, è apparentemente più forte degli stessi legami atlantici: proprio ieri, prima della notizia dell'autobomba, Erdogan aveva dichiarato: «Ankara non permetterà la nascita di una nuova Qandil sul suo confine meridionale ». Il presidente faceva riferimento alla zona montuosa inaccessibile, al confine tra Turchia e Iraq, dove il Pkk ha la sua roccaforte. Il monito era rivolto ai curdi siriani dell'Ypg, che avanzano verso località come Azaz, a pochi chilometri dal confine. Dopo l'attacco, Erdogan ha ribadito: «Siamo determinati a difenderci, all'interno ma anche fuori dei nostri confini».

A questi interessi nazionali, oltre che all'odio per Bashar Assad, sembrano da attribuire le pressioni turche per un intervento di terra in Siria, condivise dall'Arabia saudita. A frenarlo, oltre alle perplessità americane, ieri si è aggiunto l'annuncio russo ai paesi occidentali, trapelato sul giornale panarabo Al- Sharq al- Awsat, secondo cui Damasco sta per lanciare un'operazione contro Raqqa, capitale di fatto dello Stato islamico in Siria, rendendo così «inutile» ogni operazione di terra.

©RIPRODUZIONE RISERVATA

Il premier Davutoglu ha annullato il suo viaggio a Bruxelles per il vertice Ue

LE FIAMME

L'intervento dei vigili del fuoco subito dopo l'esplosione dell'autobomba in pieno centro ad Ankara che ha colpito tre bus militari e un'auto privata provocando almeno 28 morti e 61 feriti

Giampaolo Cadalanu18 febbraio 2016 sez.</column>
        </table>
        <table name="tblWebData">
            <column name="Article">Pensioni


ROMA.

«Il titolo c'è ma manca ancora il copione», dicevano ieri i tecnici del ministero del Lavoro. Sintesi efficace per spiegare che sì il governo vuole introdurre un po' di flessibilità nei pensionamenti ma non sa quale strada prendere. E forse potrebbe continuare a non imboccarne alcuna. Perché se finora non è stato fatto (nonostante i tanti annunci) è perché costa troppo (dai quattro ai dieci miliardi, a seconda delle ipotesi) e le condizioni della finanza pubblica non permettono strappi tanto più che l'Italia sta già usando tutte le possibili clausole di flessibilità (riforme, investimenti, migranti) consentite dagli accordi europei, sul versante del deficit. E questa partita — come ha detto ieri, nell'intervista a

Repubblica, il presidente dell'Inps, Tito Boeri — si gioca con la Commissione europea. Senza il via libera di Bruxelles la possibilità di rendere flessibile il pensionamento (ha un impatto immediato sul deficit che si compensa solo nel tempo lungo) sarà praticamente pari a zero. Salvo tentare altre soluzioni, reperendo cioè le risorse con tagli e dunque correndo un forte rischio politico. Oppure accontentarsi di una soluzione- light: quella del prestito pensionistico nella doppia versione: pubblico o aziendale. Una mini-flessibilità, comunque. Con scarso appeal per il sistema delle imprese e dal percorso assai tortuoso.

L'AUMENTO DELL'ETA'

Ma andiamo con ordine. L'età pensionabile è arrivata quasi per tutti a 66 anni e sette mesi per effetto del mix riforma Fornero e riforma Tremonti-Sacconi, che in precedenza aveva inasprito i criteri per l'accesso al pensionamento collegandoli automaticamente e periodicamente (ogni tre anni) all'aspettativa di vita. Dunque, salvo poche eccezioni (per esempio si può lasciare il lavoro dopo aver maturato almeno 42 anni e mezzo di versamenti contributivi), il momento del pensionamento è oggi rigido e legato esclusivamente all'età. Quasi una contraddizione nel sistema contributivo che dovrebbe essere di per sé flessibile visto che l'importo della pensione che si matura dipende dall'ammontare dei contributi che si versano nel corso degli anni lavorativi: più versi, più ricevi. L'introduzione del sistema pensionistico contributivo è stato accompagnato infatti dalla flessibilità in uscita attraverso, per esempio, il meccanismo delle quote (somma tra età anagrafica e anni di contribuzione). L'intervento legislativo del 2011, sotto la pressione dell'emergenza finanziaria, ha però irrigidito tutto il modello provocando il fenomeno dei cosiddetti esodati (la settima salvaguardia è stata varata con l'ultima legge di Stabilità) ma anche determinando un mutamento di rilievo (aggravato dalla nostra doppia recessione) nella composizione del mercato del lavoro con il tasso di occupazione degli over 50 in crescita e con le classi più giovani bloccate. Questo — anche se bisogna riconoscere che la riforma garantirà risparmi strutturali nell'ordine di 80 miliardi in un decennio — ha impedito un ricambio del capitale umano nelle aziende dotate di una forza lavoro più anziana con effetti negativi anche sulla produttività, che, non da oggi, è la grave malattia dell'Italia produttiva.

IL PRESTITO

È la soluzione meno onerosa per le casse pubbliche. Nella versione del prestito pensionistico aziendale potrebbe essere neutra per lo Stato. Ed è questa una delle ipotesi sulle quali stanno ragionando i tecnici in vista un eventuale intervento. L'azienda verserebbe i contributi ai lavoratori poco distanti (tre-quattro anni) dall'età pensionabile e anticiperebbe anche una parte dell'assegno pensionistico. Un onere sopportabile solo dalle imprese con eccesso di liquidità. Cioè pochissime. A meno di ricorrere al sistema bancario il quale però chiederebbe probabilmente una garanzia pubblica che verrebbe vista da Bruxelles come spesa statale mascherata. Diverso il prestito pubblico. Era già stato affacciato dal ministro del Lavoro del governo Letta, Enrico Giovannini. È stata presentata anche una proposta di legge da due senatori pd (Carlo Dell'Aringa e Giorgio Santini): per i lavoratori distanti al massimo cinque anni dalla pensione e che hanno perso il lavoro sarebbe possibile ottenere un prestito di circa 760 euro al mese che verrebbe poi restituito a rate.

ANTICIPO CON PENALITA'

Questo è lo schema classico per il pensionamento flessibile. In cambio di un anticipo della pensione il lavoratore riceve un assegno penalizzato con il crescere della distanza dall'età pensionabile. È la filosofia della proposta dell'Inps ed è anche il cuore della proposta Damiano-Baretta (entrambi pd). Quest'ultima prevede la possibilità per un lavoratore che abbia compiuto almeno 62 anni e ne abbia 35 di contributi di andare in quiescenza con una penalizzazione massima dell'8 per cento. Proposta costosa (dagli 8 ai 10 miliardi), secondo alcuni; ma secondo i proponenti, farebbe risparmiare perché l'aumento della spesa nel breve periodo verrebbe largamente compensato dall'abbassamento dell'assegno nel lungo periodo.

©RIPRODUZIONE RISERVATA

FOTO: ©SABBADINI

Roberto Mania18 febbraio 2016 sez.</column>
        </table>
        <table name="tblWebData">
            <column name="Article">A Roma Bertolaso rinuncia, Marchini solo in campo


IL CENTRODESTRA L'EX CAPO DELLA PROTEZIONE CIVILE SCRIVE A BERLUSCONI E SPIEGA CHE &quot;PER MOTIVI FAMILIARI&quot; NON POTRÀ CORRERE PER IL CAMPIDOGLIO

ROMA.

Guido Bertolaso getta la spugna. Non sarà lui il candidato sindaco di Roma per il centrodestra. Una lettera di poche righe è stata inviata in serata a Silvio Berlusconi, per ringraziarlo della «fiducia accordata», per spiegare la rinuncia con «motivi familiari». Ma il forfait era nell'aria. «Il suo nome era stato lanciato dal Cavaliere per mettere alle strette la Meloni che tentennava ancora e per coinvincere Alfio Marchini a schierarsi, Bertolaso è uno dei nostri, pronto a sacrificarsi se occorre» spiegava poche ore prima un fedelissimo berlusconiano a conoscenza delle cose romane. E così è avvenuto.

L'ex capo della Protezione civile lascia anche perché la sua corsa sarebbe stata ad handicap. E non solo per il veto di Matteo Salvini. Come ha spiegato lo stesso ex premier nei giorni scorsi, uno screening sulla situazione giudiziaria di Bertolaso (col processo che entrerà nel vivo in primavera) sarebbe stato effettuato da Niccolò Ghedini. Constatando come la candidatura si sarebbe risolta in un boomerang per il centrodestra, già gravato in piena campagna elettorale dal processo a Gianni Alemanno per &quot;Mafia capitale&quot;. A questo punto sulla carta resterebbe in pista la sola candidatura di peso di Alfio Marchini e della sua lista civica, come sperato da Berlusconi. Per altro sostenuta da un endorsement, finora sotto traccia, di Matteo Salvini. Ma la perplessità di Giorgia Meloni non è venuta meno. La leader di Fratelli d'Italia resta sulle sue posizioni, forte dei sondaggi che darebbero il suo partito nella Capitale al 10-12 per cento contro il 7 di Fi. Per lei, come va ripetendo coi suoi, «Marchini non è una opzione in campo». Al massimo si potrebbero tenere delle primarie, «alle quali partecipano tutti coloro che sottoscrivono un manifesto di valori del centrodestra». Un modo per provocare e stanare a sua volta l'imprenditore Marchini. Che certo di destra non è. Fdi potrebbe allora candidare un suo uomo, come il braccio destro della Meloni Fabio Rampelli. Mentre Francesco Storace ha già lanciato la sua, di candidatura. Quel che tutti prevedono, nel centrodestra, è che nel vertice a tre fa Berlusconi, Salvini e Meloni in programma domani per chiudere su Milano (su Parisi) e Roma, proprio la leader di Fdi - che ha di recente annunciato la sua gravidanza e la (quasi) impossibilità di correre per Roma - sarà messa alle strette.

Marchini, che gode in Fi del sostegno di Tajani, Gasparri, Giro (ma non di Toti e altri), ieri con una manifestazione al Tempio di Adriano ha di fatto offerto la sua candidatura al centrodestra. «Mi diranno che sono un visionario come Berlusconi, ma uniti si vince al primo turno. Lui è stato generoso con me, credo dobiamo costruire tutti insieme qualcosa, serve una politica a destra di Storace e a sinistra del Pd». Troppo poco però per la destra romana. «Lui no, mai, è di sinistra» protesta proprio Storace e come lui molti ex An.

( c. l.)

©RIPRODUZIONE RISERVATA

LA RINUNCIA

L'ex capo della Protezione civile Guido Bertolaso getta la spugna: non sarà il candidato del centrodestra al Campidoglio. Alfio Marchini (nella foto) resta da solo in campo

07 febbraio 2016 sez.</column>
        </table>
        <table name="tblWebData">
            <column name="Article">Gaffe della Taverna &quot;C'è un complotto per far vincere il M5S&quot;


ROMA.

La teoria del complotto è un po' il marchio di fabbrica, ma quello da vittoria provocata per danneggiarli non si era mai sentito. La senatrice Cinque stelle Paola Taverna avverte puzza di bruciato, nella corsa a sindaco di Roma. Ed elabora così una sua tesi, mentre è partita la già singolare selezione via web dei 209 candidati grillini.

«Ho pensato che potrebbe essere in corso un complotto per far vincere il Movimento Cinque Stelle e farci fare brutta figura», dice a una piccola radio (Cusano Campus. La parlamentare, che si è sempre caratterizzata per una sua ruspante schiettezza, stavolta finisce per dar voce ai sospetti di chi pensa che la ditta Grillo-Casaleggio abbia davvero paura di vincere e di frantumarsi nella Capitale. «È incredibile riuscire a proporre per i romani candidati come Giachetti o Bertolaso - è il ragionamento della senatrice - Diciamocelo chiaramente: questi non vogliono vincere Roma e vogliono metterci i Cinque stelle per tagliare poi i fondi grazie a Renzi al Governo e Zingaretti alla Regione. Questo i romani lo devono capire, ma non sono rimbambiti. Ci stanno lasciando debiti fino al 2010 e non è opera dei Cinque stelle».

Si scatenano le reazioni e le ilarità, sul web e non solo. «Le prometto che farò di tutto per evitare ai 5Stelle il sacrificio di governare Roma», scrive sul suo profilo facebook Roberto Giachetti, candidato alle primarie del Pd. La sortita si rivela subito un boomerang al quale nel giro di un paio d'ore Alessandro Di Battista, membro del direttorio pentastellato, tenta di porre rimedio. «Quando Paola parla di un complotto per far vincere il M5S a Roma si riferisce al fatto che se dovessimo vincere avremmo tutti contro, in prima battuta il governo: ci chiuderanno i rubinetti », dice il deputato a margine di un intervento a Montecitorio. E lei, redarguita, sembra, all'interno del Movimento, ancora in serata precisava: «Le mie parole strumentalizzate, non falliremo, vogliamo governare la Capitale». Ma ormai la frittata era fatta. In serata, la senatrice si consola andando ad assistere - con tutti i big del Movimento - alla prima romana dello spettacolo di Grillo. Al Teatro Brancaccio compare a sorpresa anche il candidato pd Roberto Giachetti, come pure Ignazio La Russa (accolto da qualche fischio).

I pasticci di giornata in casa Cinque stelle non erano finiti lì, però. Dalle &quot;Comunarie&quot; via web che partiranno giovedì è stato sospeso il professore della Sapienza Antonio Caracciolo, accusato (poi assolto dal Consiglio nazionale universitario) di aver negato l'Olocausto. Mentre a Napoli sono stati espulsi quindici attivisti con l'accusa di far parte di un gruppo Facebook segreto creato per manipolare le &quot;Comunarie&quot; del capoluogo campano. Nel centrodestra, su Guido Bertolaso non si placano le polemiche. Adesso 21 dirigenti di Fratelli d'Italia si schierano contro la sua candidatura (e contro la Meloni) e al fianco di Francesco Storace. Bertolaso tira dritto e in tv afferma: «Se condannato in primo grado nel mio processo mi dimetterei da sindaco. Tra i miei avversari? Voterei Giachetti ».

©RIPRODUZIONE RISERVATA

A Napoli il Movimento espelle 36 iscritti: &quot;Facevano parte di un gruppo segreto&quot;

TIGRE E LUPO

Beppe Grillo, a Roma per il suo spettacolo al Teatro Brancaccio, con la maschera di una tigre e di un lupo per evitare i giornalisti

Carmelo Lopapa17 febbraio 2016 sez.</column>
        </table>
        <table name="tblWebData">
            <column name="Article">Zurigo


ZURIGO, non è solo la brillante metropoli finanziaria o l'austera capitale della Riforma protestante di Huldrych Zwingli. I manifesti nelle strade, le pubblicità sui tram, le vetrine delle librerie che festeggiano il Dadaismo, ci ricordano che la prima città elvetica per grandezza ha anche un'anima ribelle: come il movimento creato un secolo fa al Cabaret Voltaire da Tristan Tzara, Hugo Ball, Hans Harp e altri artisti. Durante tutto il 2016, per conoscere i luoghi del Dadaismo, visitare le mostre e assistere agli eventi del centenario – una delle manifestazioni culturali europee più importanti – viene distribuita gratuitamente nei musei e all'Ufficio del Turismo della stazione centrale (Zurich Hauptbahnhof) la guida Dada City Zurich. Le stesse informazioni arrivano dalla app City Guide Zurich, scaricabile con Android e iTunes.

Il percorso suggerito dalla guida comprende più di cento siti, fra teatri, musei, gallerie, bar, ristoranti, strade e piazze.

Tappa d'obbligo è il Cabaret Voltaire (Spiegelgasse 1), nella città vecchia, che propone centosessantacinque serate dadaiste. E al bar vengono servite bevande ispirate al movimento, come il &quot;Cocktail Hugo Ball&quot; a base di prosecco, sciroppo di sambuco e menta fresca. A trenta metri, sempre in Spiegelgasse, al numero 14, c'è la casa dove abitò Lenin che, secondo il saggio &quot;Lenin Dada&quot; scritto da Dominique Noguez, partecipava alle serate del cabaret. Il rapporto tra i Soviet e Dada viene esplorato dallo spettacolo &quot;Was tun? Ein Festakt&quot; (Che fare? Una cerimonia), al Neumarkt Theater (piazza Neumarkt 5, fino al 22 marzo)che, nel 1916, era sede sindacale socialista, frequentata dai dadaisti.

Due locali a Bellevue, là dove la Zurigo medioevale incontra sul fiume Limmat la città &quot;liberty&quot;, il Café de la Terrasse e il Café Odeon, entrambi in Limmatquai e in stile Art Deco, erano cento anni fa ritrovo di artisti, esiliati politici, musicisti, scienziati (come Albert Einstein); i dadaisti erano qui famosi per le accese discussioni culturali e il consumo di champagne.

Dopo pochi mesi dalla fondazione del movimento, gli artisti dovettero lasciare il Cabaret Voltaire perché le soirée non rendevano: si ripresentarono in pubblico il 14 luglio 1916 per una soirée di danza e poesia &quot;senza parole&quot; in una sala del Zunfthaus zur Waag, in Munsterhof 8, sede dal Medioevo della Corporazione dei Tessitori. La stessa sala, oggi, ospita un ottimo ristorante con una vasta cantina di vini svizzeri. Nelle serate dadaiste si beveva vino bianco Rauschling prodotto nell'area di Zurigo.

Alle opere appese nei musei, i seguaci di Tzara preferivano le performance di poesia, danza, provocazione verbale: oggi è un museo, il Kunsthaus in Heimplatz, a custodire alcune delle loro opere più importanti e preziose: 730 pezzi fra disegni, collage (una delle loro invenzioni artistiche), foto, documenti, filmati. Il museo propone fino al 1° maggio la mostra &quot;Dadaglobe ricostruito&quot; che presenta i materiali inviati a Tristan Tzara dai dadaisti europei e americani per una monumentale pubblicazione mai uscita. Altra mostra da non perdere è &quot;Dada Universal&quot;, al Landesmuseum Zurich fino al 28 marzo; tra i tanti pezzi, viene esposta la replica del celebre orinatoio (&quot;Fontana&quot;) di Marcel Duchamp del 1917. Sono ancora molti i luoghi legati al Dada: tra i tanti, Burkliplatz sul lungolago, dove Hugo Ball organizzò una manifestazione contro la Grande Guerra (ogni sabato d'estate sulla piazza c'è un mercatino delle pulci); il ristorante Zum Weissen Schwan di Predigerplatz frequentato da Ball, Hemmings e Huelsenbeck; la biblioteca del Museumsgesellshaft, in Limmatquai, dove consultavano libri e giornali Hans Arp, Lenin, Trotsky e James Joyce. Tra le altre mostre: &quot;Dada anders&quot;, dedicata alle donne dadaiste (Sophie Taeuber-Arp, Hannah Hoch, Elsa von Freytag-Loringhoven), al Museum Haus Konstruktiv dal 25 febbraio all'8 maggio; &quot;Dada Ambassadors&quot;, ritratti dei dadaisti, tutto l'anno nello storico Hotel Ambassador à l'Opera; &quot;Dada Afrika&quot;, dedicato al rapporto tra Dadaismo e arte africana, al Rietberg Museum dal 18 marzo al 17 luglio. E infine: le cene e gli aperitivi che si possono degustare sui tram storici che partono da piazza Bellevue, quest'anno guarderanno al Dadaismo.

©RIPRODUZIONE RISERVATA

LE IMMAGINI

In alto, Zurigo, la città vecchia e il fiume Limmat Qui, sotto: l'ingresso della Kunsthaus e , sopra, il Cabaret Voltaire

Roberto Caramelli17 febbraio 2016 sez.</column>
        </table>
        <table name="tblWebData">
            <column name="Article">Saipem, aumento sottoscritto per l'88% del capitale


MILANO.

Un aumento super diluitivo, nel peggiore momento di mercato possibile, con il crollo delle Borse e con il prezzo del petrolio ai minimi degli ultimi tredici anni: date le premesse, non poteva finire diversamente. L'aumento di capitale lanciato da Saipem si è concluso ieri e ha avuto esito positivo soltanto grazie al consorzio di garanzia delle banche. Dopo l'ultimo giorno utile per l'esercizio dei diritti, che davano la possibilità di ottenere 22 nuove azioni per ogni titolo ordinario posseduto, soltanto l'87,8 per cento delle opzioni è stato sottoscritto.

Su un aumento di capitale complessivo pari a 3,5 miliardi, al momento sono entrati 3,03 miliardi. Il resto arriverà dalle banche, anche se il calcolo definitivo si potrà fare solo dopo che i diritti di opzione non esercitati verranno offerti in Borsa a partire dal prossimo 15 febbraio. In pratica, quote di Eni e Cassa Depositi a parte, un investitore su tre non ha seguito l'aumento.

La speranza ora è che il prezzo del petrolio torni a salire. Per controbilanciare un'operazione che fin dall'inizio ha visto il titolo scendere. Anche nell'ultimo giorno dell'aumento il titolo ha ceduto il 12,02% a 0,318 euro. Dallo scorso 25 gennaio, giorno dell'avvio dell'operazione, quando il titolo ex diritto valeva 0,529 euro per azione, Saipem ha perso il 40% del proprio valore. In pratica, la società vale come capitalizzazione di Borsa meno dell'aumento di capitale.

A Piazza Affari, gli operatori hanno spiegato il crollo di ieri con l'intervento dei cosidetti &quot;arbitraggi&quot;: per esempio, chi aveva sottoscritto l'aumento sperando di cedere le azioni a partire da oggi con una piccola plusvalenza, visto l'andamento del mercato ha preferito far cassa con una piccola perdita.

( l. pa.)

©RIPRODUZIONE RISERVATA

Dal 25 gennaio, il titolo in Borsa ha perso il 40 per cento della sua capitalizzazione

12 febbraio 2016 sez.</column>
        </table>
        <table name="tblWebData">
            <column name="Article">Panzironi: &quot;Da Buzzi 400mila euro per Alemanno e Visconti&quot;


FRANCESCO SALVATORE

«TRA ottobre e dicembre 2012 l'ex assessore comunale Visconti e Alemanno mi comunicarono che Buzzi voleva versare un contributo di 400mila euro per le campagne elettorali, l'uno al Comune e l'altro in Regione, e come sostegno alla Fondazione Nuova Italia. Successivamente circa 200mila euro vennero portati nei locali della fondazione, in contanti e a più riprese, che Visconti o chi per lui ritirarono». A svelare i dettagli dell'accordo elettorale tra i tre è ancora una volta l'ex ad di Ama, Franco Panzironi, in una dichiarazione nell'aula bunker di Rebibbia, dove ieri si è celebrata un'udienza di Mafia Capitale. Stando alle parole di Panzironi, all'epoca segretario della Fondazione Nuova Italia, presieduta da Alemanno, una parte dei soldi furono pagati in contanti da Buzzi, i restanti circa 200mila euro sarebbero arrivati sul conto della fondazione con una serie di bonifici dello stesso ras delle coop. «È la terza volta — ha commentato Alemanno — che Panzironi ripete le stesse falsità, prive di ogni riscontro nelle carte processuali».

©RIPRODUZIONE RISERVATA

03 febbraio 2016 sez.</column>
        </table>
        <table name="tblWebData">
            <column name="Article">GIACOMO D I GIROLAMO

TUTTI TI CERCANO. IO SO DOVE SEI. Oggi sei in Inghilterra. Un tale mi ha scritto, da Londra: «Lo sanno tutti che ha una figlia qui, è venuto per le sue nozze». Domani sarai in Germania, leggerò in radio l'appunto di un fantomatico giornalista che sa con certezza che vivi lì e che investi i soldi delle famiglie mafiose in resort di lusso in Grecia. La scorsa settimana il tuo volto ricostruito, invecchiato, a colpi di pixel campeggiava sulla locandina di un convegno. È la tua immagine nuova, diffusa poco tempo dalle forze dell'ordine, sulla base dell'unica tua foto in loro possesso, datata 1993. «Non gli somiglia per niente» sentivo dire a due dei tuoi in un bar. Ieri, invece, ti ho cercato a Campobello di Mazara, cuore del Belice, il tuo mandamento: avete fatto una rapina al deposito di un corriere, per procacciarvi refurtiva da vendere e finanziare la tua latitanza.

Perché non è facile essere un fuggitivo, Matteo.

Io lo so. So tante cose di te, della tua famiglia, i Messina Denaro, i potenti alleati di Totò Riina, della mafia del Trapanese, che è insieme la più feroce e quella che più gode di appoggi insospettabili. So dei tuoi delitti e dei tuoi affari, Matteo Messina Denaro, dei tuoi complici e dei tuoi giri.

« Dove sei, Matteo? » mi chiedo ogni giorno dai microfoni di questa radio dalla quale trasmetto. Parte lo stacco, la sigletta, c'è la base, e poi tre minuti, nei quali cerco di ricordare al pubblico che tu sei invisibile, certo, ma esisti, perché esiste la mafia, ed esiste Cosa nostra. « Dove sei, Matteo? »: un giorno racconto di un'operazione della polizia, il giorno dopo di una lettera anonima — una delle tante — che mi dà delle indicazioni sulla tua latitanza, un giorno ricordo qualcuno dei tuoi tanti omicidi, un altro faccio la sintesi di un processo che ti riguarda.

Tutti ti cercano. Io so dove sei. Ho una risposta per ogni giorno, come fosse un lunario.

Un indizio al giorno alla ricerca di Matteo Messina Denaro, dice la voce nella sigla, e io non lo so come mi è venuta l'idea di questa rubrica. Volevo fare qualcosa che funzionasse: come fai a parlare di mafia nella radio più ascoltata della provincia di Trapani, a un pubblico distratto, che vorrebbe sentire musica, o le cronache sportive della squadra di calcio? Ti inventi una cosa breve, con un punto di domanda a fare da uncino, e un pretesto che diventi un tarlo, che magari scava dentro. « Dove sei, Matteo? ». Magari non sei né in Inghilterra, né in Germania, né in Sudamerica dove ti pensano gli investigatori che ti danno la caccia, o in Nordafrica, dove ti vorrebbero le relazioni storiche della tua famiglia. Magari sei accanto a noi, Matteo. Così vicino che neanche ti vediamo.

Tutti ti cercano, io so dove sei. Me lo chiedo da anni, ogni giorno, dalla radio, e ogni giorno questa mia voce scomposta e pasticciona dà una risposta diversa. Non so neanche quando ho cominciato, era forse il 2009, o giù di lì. Ma ricordo, però, che c'era un ministro dell'Interno che diceva che ti avrebbero preso subito: è questione di giorni. Poi venne un altro ministro, e disse più o meno le stesse cose, e poi un altro ancora. E un procuratore, un sacco di questori, diversi parlamentari, leader politici. Ogni giorno ci dicono è questione di giorni. Oppure, in una variante più poliziesca: gli stiamo facendo terra bruciata attorno.

Nell'attesa, penso che convenga solo fare bene il mestiere. E il mio, Matteo, lo sai, è il mestiere del giornalista. Giornalista di provincia, che però cerca di essere non provinciale.

Tutti ti cercano, Matteo. Io so dove sei.

E tu sai dove sono. Non è difficile. Mi trovi qui, a Marsala, nella mia città. A fare la mia vita, a inseguire fatti e consumare suole, a dover affrontare processi per quello che scrivo, richieste di risarcimento danni per decine di migliaia di eu- ro per ogni inchiesta. Ad affrontare amici che non ti salutano più, e altri che ti evitano, un silenzio intorno che fa a volte più male di una coltellata. Il prezzo per raccontare quello che vedo, per parlare di quello che conosco.

Il fatto è, Matteo, che io so dove sei, probabilmente. Ma non so assolutamente dove siamo. Racconto di coste devastate da costruzioni abusive, complessi industriali che sorgono in zone di riserva, imprenditori che rubano i contributi dello Stato e dell'Unione europea, politici che si fanno corrompere per due soldi.

Dove siamo, Matteo? Racconto di questa mafia che cambia in continuazione, liquida come la società in cui viviamo, che si muove per settori di competenza, che non puzza di stalla come tuo padre e i tuoi nonni, ma che odora di pulito. Una mafia che io chiamo Cosa Grigia, il sistema criminale del nostro tempo. Ieri si arricchiva con la droga, oggi lo fa sulla pelle degli immigrati.

E da un po' mi tocca anche il racconto più doloroso, quello di chi usa l'antimafia per conservare potere o per fare carriera, per gestire un proprio portafoglio. Parlate di mafia, parlatene ovunque, diceva lo stracitato Borsellino. Siccome tutti, dalle parti dell'antimafia, si divertono a completare l'assioma: ah, se Falcone fosse vivo, oggi…, ah, se Borsellino fosse vivo, oggi… Mi ci metto anch'io. Se Borsellino fosse vivo oggi, direbbe anche: parlate di antimafia, parlatene ovunque… Dove siamo, Matteo? Allora, dove siamo?

Certe volte mi sembra di impazzire. «Per lei è facile rovinare famiglie. Lei parla parla, ma intanto si abbusca due stipendi…» mi fa il legale di un tizio che mi ha querelato, mentre attendiamo l'udienza in tribunale. «Come?».

«Sì, perché, lei non è professore…?».

«No».

«Vabbè, allora lavora in qualche scuola, oppure che fa: impiegato di banca, alle poste… che ha? Qualche terreno…?».

«No, faccio solo questo. Il giornalista ».

«Vabbè. Ha la radio».

«Mica è mia. E per completezza di informazione, di mio ho solo un appartamento. Non organizzo eventi, non faccio pubbliche relazioni, e non sono l'addetto stampa più o meno occulto di nessun comune, ente, o politico».

«Seeeeee… E come campa?».

«Appunto. Faccio il giornalista».

Già, come campo? Certe volte mi sembra di impazzire. I miei amici scommettono da tempo: a forza di fare domande in giro prima o poi pigli lignate, mi dicono.

Ma non è questo. Non è questo, no, il prezzo che si paga a voler fare tutte queste domande, a cercare di capire, a voler raccontare. È qualcosa di ben più grave. Magari fossero lividi, uno ci starebbe attento. Metti caso che sai che una persona su venti a cui fai certe domande ti rompe una cosa in testa, metti caso, per regola statistica, perché è scritto da qualche parte, allora prendi le contromisure, che so, ti presenti con il casco, fai scorta di pomate e ghiaccio. Sarebbe troppo facile. Certe volte mi sembra di impazzire. È questo, il prezzo. Mi sembra di compatire, di condividere, di avere per un attimo, anzi, per più di un attimo, l'istinto del chi glielo fa fare. Vorrei essere sereno, giustificare tutto, non portare il peso di ques</column>
        </table>
        <table name="tblWebData">
            <column name="Article">Quelle dodicimila operazioni bancarie in odore di mafia


&gt; &gt; &gt;

GUARDANO all'Emilia Romagna come fosse una sorta di El dorado. Regione da conquistare e saccheggiare. Terra dalle mille potenzialità da infiltrare e insozzare. Sono preoccupanti i dati sulle infiltrazioni mafiose che affiorano dalla relazione semestrale della Dia (Direzione investigativa antimafia) che fa riferimento al primo semestre 2015. Oltre 12mila operazioni &quot;sospette&quot; nei soli primi sei mesi del 2015. Il sistema bancario dell'Emilia Romagna è il ventre molle utilizzato dalle mafie per far girare gli affari delle &quot;famiglie&quot;. E la regione è al quarto posto nazionale per «movimenti a rischio».

BALDESSARRO ALLE PAGINE II E III

02 febbraio 2016 sez.</column>
        </table>
        <table name="tblWebData">
            <column name="Article">Lezioni di Rock

... alla guerra civile ( Spanish bombs), nei quartieri della capitale inglese si spara ( The guns of Brixton) e il modello che viene dagli Stati Uniti non è poi dei migliori ( Koka Kola). È tempo di...
la Repubblica 17 febbraio 2016 pag. 18 sez. GIORNO</column>
        </table>
        <table name="tblWebData">
            <column name="Article">Lezioni di Rock


ANNA PURICELLA

LA PUGLIA ha avuto modo di conoscere uno dei membri dei The Clash la scorsa estate: il bassista Paul Simonon è stato tra i mattatori della Notte della Taranta, atteso in Salento non tanto per il confronto con la pizzica, quanto per la sua storia. Protagonista di anni fondamentali per l'evoluzione della musica &quot;made in U.K.&quot;, insieme con Joe Strummer e con, appunto, i The Clash. A loro è dedicato l'appuntamento di stasera alle 21 al cinema Showville di Bari: nuovo capitolo delle &quot;Lezioni di rock&quot; promosse da Puglia sounds e condotte dai giornalisti di Repubblica Ernesto Assante e Gino Castaldo, dedicate ai &quot;Nove dischi senza i quali non è possibile vivere&quot;. Dopo Bruce Springsteen, i Beatles e il doveroso omaggio a David Bowie, ci si ferma ancora una volta in Inghilterra. In un periodo cruciale: è il 1979 quando London calling arriva nei negozi, ed è ancora una volta rivoluzione. Già, perché un paio di anni prima era esploso il punk, i Sex Pistols avevano fatto dei palcoscenici la loro valvola di sfogo, tra ritmi incalzanti, risse continue e urla contro la monarchia. I The Clash hanno allargato lo sguardo. Lo hanno fatto con un disco doppio entrato definitivamente nella storia: nella classifica dei migliori 500 del rock, la rivista

Rolling Stone gli riserva l'ottavo posto. Strummer e gli altri mettono il punk in un angolo, e accolgono altri generi musicali: reggae, dub e rockabilly, potenziati dalla produzione di un talento r&amp;b come Guy Stevens. Sono attenti al mondo che gli gira intorno: la Londra che chiama è anche quella che sta affogando, la Spagna rimanda sempre alla guerra civile ( Spanish bombs), nei quartieri della capitale inglese si spara ( The guns of Brixton) e il modello che viene dagli Stati Uniti non è poi dei migliori ( Koka Kola).

È tempo di Revolution rock, e i The Clash la avviano, percorrendo per primi la strada che porta agli anni '80 e a quella che sarà la decadenza della New wave. Domani le &quot;Lezioni di rock&quot; vanno a scuola, per parlare di pace con gli studenti dell'istituto &quot;Elena di Savoia&quot; di Bari. I prossimi dei &quot;nove dischi&quot;, invece, saranno in compagnia di Fabrizio De Andrè, Bob Dylan. The Who, Michael Jackson, Nirvana e U2. Info pugliasounds. it.

©RIPRODUZIONE RISERVATA

ALLE 21

Assante e Castaldo dedicano a &quot;London calling&quot; dei Clash l'incontro del ciclo di Puglia Sounds

17 febbraio 2016 sez.</column>
        </table>
        <table name="tblWebData">
            <column name="Article">Metro C e blocco Tiburtina oggi i sindacati dal prefetto e il 18 tocca a Roma Tpl


CECILIA GENTILE

SU METRO C e raddoppio della Tiburtina scende in campo il prefetto. Stamattina Franco Gabrielli incontrerà i sindacati sulle due grandi incompiute della capitale. «Si tratta di due opere fondamentali per la cittadinanza e la mobilità, il cui mancato completamento metterebbe a rischio più di 600 posti di lavoro », dichiarano Feneal Uil di Roma, Filca Cisl di Roma, Fillea Cgil di Roma e Lazio. Ieri intanto gli enti finanziatori della linea C si sono incontrati al Mit per accelerare le procedure di pagamento alle imprese.

Sempre al prefetto si affidano i lavoratori di Roma Tpl Scarl, i cui sindacati saranno ricevuti nel palazzo di via IV Novembre il 18 febbraio. Anche qui la situazione è esplosiva. La metà delle aziende che compongono il consorzio non ha ancora pagato gli stipendi di gennaio, per un totale di circa 800 conducenti ancora in attesa. E questo nonostante l'accordo sottoscritto a novembre scorso con il commissario Paolo Francesco Tronca, nel quale Roma Tpl garantiva di versare con regolarità gli stipendi e di onorare gli altri impegni già presi. Per arrivare a questo risultato gli autisti per otto giorni consecutivi a novembre non hanno fatto uscire i mezzi dai depositi, lasciando a piedi i cittadini delle periferie, servite da 100 linee di bus affidate in appalto da Atac al consorzio.

«Il consorzio ha impropriamente trattenuto dalle buste paga le giornate di quella protesta denuncia Usb - contravvenendo alle disposizioni contrattuali che impongono all'azienda di ascoltare la difesa del lavoratore». «In questo contesto - continua l'Usb è giunto il licenziamento di un dipendente di una società del consorzio, la Autoservizi Troiani srl, che aveva partecipato alla protesta spontanea. La notizia del licenziamento è stata recapitata al lavoratore tramite telegramma subito dopo la sua nomina ad Rsa dell'Usb». Altro nodo da sciogliere sono le trattenute dalla busta paga per il fondo previdenziale Priamo e per la cessione del quinto che molte aziende del consorzio non girano al fondo previdenziale e alle banche.

©RIPRODUZIONE RISERVATA

Licenziato dal consorzio un autista che a novembre partecipò allo sciopero selvaggio. Usb: &quot;Ennesimo gesto arrogante. Lo riassuma&quot;

17 febbraio 2016 sez.</column>
        </table>
        <table name="tblWebData">
            <column name="Article">M5S tra &quot;complotti&quot; e sospensioni


VIOLA GIANNOLI

PIÙ di un Patto del Nazareno all'amatriciana o del «favore a Renzi rappresentato dall'operazione Bertolaso» suggerito da Francesco Storace. I grillini gridano al «complotto per far vincere il MoVimento Cinque Stelle a Roma». «E' incredibile riuscire a proporre candidati cone Bertolaso e Giachetti — dice poco prima di pranzo la senatrice pentastellata Paola Taverna — Diciamocelo chiaramente: questi stanno mettendo in campo dei nomi perché non vogliono vincere Roma, si sono già fatti i loro conti». Parole che suonano timide e che sembrano confermare quel che in molti pensano e nessuno dice: la guida della capitale fa paura un po' a tutti. Un tabù in campagna elettorale. Tanto che se gli avversari come Roberto Giachetti del Pd ci tengono a «rassicurare l'onorevole Taverna che sono in campo per vincere», è lei stessa, in serata al Brancaccio, a dover rettificare: «Le mie parole sono state strumentalizzate. A Roma vogliamo governare e non falliremo». Ci aveva già pensato qualche ora prima il suo collega di partito, Alessandro Di Battista, a precisare: «Sappiamo benissimo che se il M5S vincesse le elezioni a Roma, avrebbe tutti contro: governo, Regione, palazzinari, sindacati, giornalisti, manca solo Al Jazeera. Ci chiuderanno i rubinetti, sarà una guerra».

Ma a scuotere i Cinque stelle ci pensa anche il caso di Antonio Caracciolo, il prof della Sapienza accusato dal 2009 di negazionismo, ammesso e poi sospeso, in meno di 24 ore, dai 200 candidati in lizza per il Campidoglio in un fuoco di proteste. «La sua posizione ci era sfuggita, abbiamo fatto uno screening, ma non si riesce a vedere tutto» confessa la deputata Roberta Lombardi che con Di Battista e Taverna ha scremato i 300 nomi per le &quot;Comunarie&quot;. Il suo video, ieri sera, era ancora online sul blog di Grillo ma l'operazione &quot;pulizia&quot; è partita. Ora il &quot;triumvirato&quot;, dopo alcune segnalazioni giunte dalla Rete, sta vagliando «incarichi politici e sindacali passati che sono stati omessi dal alcuni candidati». Venerdì i 200 nomi tra cui i 9mila iscritti romani saranno chiamati a votare potrebbero essere più d'uno in meno.

©RIPRODUZIONE RISERVATA

17 febbraio 2016 sez.</column>
        </table>
        <table name="tblWebData">
            <column name="Article">Prevenzione, è l'ora del check up annuale


&quot;Meglio prevenire che curare&quot; non è solo una frase di circostanza, ma dovrebbe essere un imperativo per tutti. Per questo motivo tenere sott'occhio il calendario delle visite gratuite ci aiuta a diventare protagonisti e responsabili della nostra salute. Iniziando da settembre e ottobre, mesi della prevenzione a tutto tondo. La fondazione Ant Italia Onlus, per esempio, grazie al sostegno offerto da fondazione Roma - Terzo Settore, ha avviato un progetto di prevenzione oncologica gratuita nella Provincia di Roma. Complessivamente, gli specialisti Ant realizzeranno 480 visite gratuite di prevenzione del melanoma e 360 visite gratuite di prevenzione dei noduli tiroidei. Le giornate di visite saranno precedute, in ciascuna località, da un incontro didattico- formativo gratuito, volto a presentare il progetto e ad approfondire il tema della prevenzione oncologica e dei corretti stili di vita. Avviato nel mese di maggio all'interno del Municipio X di Roma – dove sono state realizzate 120 visite di prevenzione del melanoma e 90 controlli dei noduli tiroidei – il progetto proseguirà l'11 settembre nel Municipio V della Capitale, con l'incontro pubblico &quot;La prevenzione oncologica per una vita in salute&quot;. A seguire, saranno realizzate le visite di prevenzione gratuite nei giorni 29 e 30 settembre e 1, 2, 3 e 6 ottobre. Sempre nel mese di ottobre, per il 30esimo anno consecutivo, Andi, Associazione Nazionale Dentisti Italiani, rinnova l'appuntamento con il mese della prevenzione dentale offrendo alle famiglie la possibilità di effettuare gratuitamente una visita di controllo, da prenotare al numero verde 800800121. Dal 22 al 27 settembre, infne, Assomensana, Associazione per lo sviluppo e il potenziamento delle abilità mentali, promuove la settimana di prevenzione dell'invecchiamento mentale. Gli specialisti che aderiscono all'iniziativa (medici geriatri, neuropsicologi e psicologi) mettono le proprie competenze a disposizione di tutti i pazienti che vogliono gratuitamente testare le proprie abilità mentali attraverso un test della durata di 45 minuti.

17 febbraio 2016 sez.</column>
        </table>
        <table name="tblWebData">
            <column name="Article">&quot;Appalti e riciclaggio l'economia d'Italia condizionata dalle mafie&quot;


IL SANGUE non macchia i soldi. Dimenticate morti ammazzati e regolamenti di conti, le mafie 2.0 seminano più tossine nell'economia che cadaveri nelle strade. Si alleano con «le devianze» dell'apparato dello Stato. Inquinano il tessuto imprenditoriale e i ceti professionali di intere aree del territorio, in Italia e sempre più all'estero, dove la ‘ndrangheta calabrese assurge al ruolo di «holding mondiale del crimine ». È capillare e severa, l'ultima relazione semestrale della Direzione investigativa antimafia. In 275 pagine, si disegna lo scenario di organizzazioni criminali che assumono «la morfologia caratteristica dei gruppi societari internazionali». Come se fossero multinazionali della Silicon Valley. Attraverso una «capogruppo », che conserva quasi sempre il suo «centro decisionale» nelle regioni d'origine Sicilia, Calabria, Campania e Puglia, le organizzazioni mafiose «controllano e dirigono, secondo un disegno unitario, molteplici business criminali sempre più interdipendenti ». Le mafie, racconta l'analisi coordinata dal direttore della Dia, il generale Nunzio Ferla, sono sempre più in grado «di intessere profonde relazioni con la zona grigia ».

IL CANCRO NELL'ECONOMIA

La criminalità organizzata ha messo in piedi «un ciclo economico- criminale in grado di alterare il corretto processo di sviluppo dell'economia nazionale ed estera». Ecco perché sarebbe «miope limitare la percezione» di questo assedio «alle sole evidenze giudiziarie»: il fenomeno è ben più «complesso» e «affonda le radici spesso anche nei gangli più nascosti della pubblica amministrazione e dell'imprenditoria, con un intreccio profondo tra mafia e corruzione che impone, a tutti i livelli istituzionali e della società civile, un impegno sempre maggiore». Ogni mafia ha ormai esteso le proprie ramificazioni in altre regioni d'Italia. Lombardia, Emilia Romagna, Lazio, sono diventate terra di conquista, mentre si affacciano altre figure criminali, diverse e autonome da quelle storiche. La Dia cita l'inchiesta della Procura di Roma su Mafia capitale: una realtà che presenta «caratteri originali, con genesi propriamente romana, non assimilabili a quelli delle consorterie tradizionali ».

LA PISTA DEL DENARO

La Dia e il Nucleo di polizia valutaria della Finanza lavorano in stretto contatto con l'Unità di informazione finanziaria della Banca d'Italia che segnala le operazioni sospette. Dallo scorso maggio, sottolinea il generale Ferla a Repubblica, «con il nuovo protocollo d'intesa siglato con la Procura nazionale guidata da Franco Roberti e grazie a un nuovo sistema informatico, gli analisti della Dia possono verificare fino in fondo le segnalazioni». Nei primi sei mesi del 2015, la Banca d'Italia ha inviato oltre 40 mila &quot;comunicazioni&quot;.

Dai controlli sono scaturite 132 mila operazioni sospette: bonifici, versamenti e prelievi in contanti, prelievi allo sportello, bonifici esteri. Il maggior numero, 28 mila, in Lombardia.

Seguono Lazio (15 mila) e Campania (14 mila).

E poi ci sono gli appalti: nel primo semestre del 2015 la Dia ha effettuato 89 accessi a cantieri in tutta Italia, 22 dei quali a opere collegate all'Expo di Milano. All'esito del monitoraggio sono state emanate 78 informative interdittive, 8 delle quali per appalti dell'Expo. Ma dal giugno 2009, quando sono iniziati i lavori per l'esposizione, i controlli hanno portato complessivamente a 108 interdittive. La maggior parte di questi provvedimenti ha riguardato imprese infiltrate dalla ‘ndrangheta e per il 60 per cento aziende specializzate nel movimento terra.

L'IMPERO DELLE ‘NDRINE

Il traffico internazionale di cocaina è il core business della ‘ndrangheta. Ma già da un pezzo le ‘ndrine hanno messo gli occhi e le mani sui grandi appalti. Non solo in Calabria. Il 9 gennaio 2015 il Tar del Lazio ha confermato lo scioglimento del Comune di Sedriano, in provincia di Milano: il primo caso in Lombardia. I clan calabresi sono «in grado di intessere profonde relazioni con la cosiddetta zona grigia, ossia con quell'area istituzionale fortemente articolata dove operano, a vario titolo e responsabilità, accanto a soggetti economici, siano essi vessati o collusi, anche devianze dell'apparato amministrativo e o burocratico, statale e locale».

LA MORSA DI COSA NOSTRA

La mafia siciliana, ancora oggi, si fa forte di un «processo di infiltrazione negli apparati dello Stato». Oltre alle attività illecite tradizionali, le cosche ricercano «l'acquisizione dei consensi sia nel mondo dell'imprenditoria che delle pubbliche amministrazioni ». La Dia sottolinea la «connaturata capacità» di Cosa nostra di creare «situazioni di opacità, promuovendo un'opera di delegittimazione di quanti tentino di ostacolarla e attirando, allo stesso tempo, esponenti del sistema politico, economico e amministrativo». Una strategia alla quale si aggiunge la corruzione, «anche di matrice non mafiosa ». Anche Cosa Nostra, come già la camorra, ha messo le mani sull'affare dei rifiuti. Tra i settori da monitorare, la Dia indica anche «i progetti legati allo sviluppo di fonti energetiche alternative, l'emergenza ambientale e le attività ad alto contenuto tecnologico».

I BROKER DELLA CAMORRA

Pur frammentata in 110 clan, la camorra dispone di una «capacità di condizionamento culturale delle fasce più deboli della popolazione», riuscendo spesso a «porsi come punto di riferimento unitario e alternativo allo Stato». I clan hanno manifestato una «spiccata vocazione ad infiltrarsi, anche fuori regione e all'estero, negli apparati economici e finanziari », così da «atteggiarsi a soggetto economico in grado di operare sul mercato legale per acquisire una posizione dominante, se non monopolistica, di attività economiche». In alcuni settori, come i traffici di rifiuti, stupefacenti, armi, nella contraffazione di documenti e banconote, i clan della camorra hanno dimostrato di saper utilizzare «tecnologie all'avanguardia». Malavitosi, ma al passo con i tempi. La mafia 2.0 uccide e inquina, non solo d'estate.

©RIPRODUZIONE RISERVATA

La 'ndrangheta con ramificazioni così capillari da essere ormai una &quot;holding mondiale del crimine&quot; La camorra e la capacità di porsi come &quot;punto di riferimento unitario e alternativo allo Stato&quot;

Dario Del Porto Conchita Sannino02 febbraio 2016 sez.</column>
        </table>
        <table name="tblWebData">
            <column name="Article">Mafia, un direttorio alla guida dei clan


CAPI E AFFARI: LA MAPPA DELLE COSCHE PALERMITANE NELLA RELAZIONE DELLA DIA

PREFERISCONO incontrarsi nei migliori ristoranti della città. Appuntamenti all'ultimo momento, preferibilmente nel giorno di chiusura dei locali. I nuovi boss delle famiglie palermitane sono tornati a riunirsi in centro. Arrivano da San Lorenzo e da Resuttana, da Brancaccio e dalla Kalsa, da Porta Nuova e dall'Uditore. C'è un nuovo direttorio di giovanissimi che discute soprattutto di droga.

A PAGINA V

02 febbraio 2016 sez.</column>
        </table>
        <table name="tblWebData">
            <column name="Article">&quot;La mafia c'è ma i controlli funzionano&quot;


PIERO COLAPRICO

MILANO come esempio nazionale di lotta all'appalto criminale. Anzi, come modello da esportare. Non è il seguito della dichiarazione entusiasta del magistrato Raffaele Cantone su Milano città «con gli anticorpi mafiosi». È quanto mette nero su bianco la Dia, la polizia antimafia, nella sua relazione al ministro dell'Interno e al Parlamento. Intorno a Expo e alle autostrade, hanno funzionato le interdittive, e cioè il divieto che da parte dello Stato (delle prefetture) viene imposto ad alcune aziende. Divieto senza scampo a partecipare a gare pubbliche ed entrare nei cantieri.

SEGUE A PAGINA V

02 febbraio 2016 sez.</column>
        </table>
        <table name="tblWebData">
            <column name="Article">Operazione Sant'Agata &quot;Via la mafia dalla festa&quot;


DAL NOSTRO INVIATO

ALESSANDRA ZINITI

CATANIA

Un vigile urbano e un poliziotto ad ogni sosta, percorso concordato metro per metro con la questura, confraternite e associazioni agatine passate alla lente di ingrandimento. Quest'anno Sant'Agata si festeggia così, con il grande sentimento religioso di devozione che da sempre caratterizza la città, con la tradizione che dedica alla santa tre giorni di festeggiamenti senza sosta coniugati alla nuova immagine (e pare anche sostanza) di legalità che una delle feste piu' importanti della cultura religiosa siciliana ha scelto di darsi. Far si che - come è stato spesso in passato – i clan non mettano il cappello sulla festa con i loro uomini infiltrati nelle confraternite, è la scommessa di quest'anno.

SEGUE A PAGINA V

04 febbraio 2016 sez.</column>
        </table>
        <table name="tblWebData">
            <column name="Article">I diritti sul 12% di Saipem a 9 mila euro

...MILANO. Una scommessa da 9mila euro (9.276 per l’esattezza) che dà la possibilità di diventare, da venerdì, terzo socio di Saipem con fino al 12,2% del capitale. Non si sa chi ieri abbia raccolto...
la Repubblica 17 febbraio 2016 pag. 24 sez. ECONOMIA</column>
        </table>
        <table name="tblWebData">
            <column name="Article">I diritti sul 12% di Saipem a 9 mila euro


MILANO.

Una scommessa da 9mila euro (9.276 per l'esattezza) che dà la possibilità di diventare, da venerdì, terzo socio di Saipem con fino al 12,2% del capitale. Non si sa chi ieri abbia raccolto a prezzi minimi tutti i 53,5 milioni di diritti inoptati dell'aumento appena chiuso, con cui la società di ingegneria ha incassato oltre 3 miliardi mettendosi in sicurezza finanziaria. A Londra si dice che si tratti di un fondo speculativo della City, attratto dall'ipotesi che, in tre giorni, l'azione Saipem salga sopra gli 0,362 euro del prezzo di emissione. Ieri Saipem era partita a razzo, segnando un massimo giornaliero di 0,337 euro; ma lo scetticismo emerso a metà giornata sulla tenuta dell'accordo tra quattro paesi per ridurre la produzione petrolifera ha sgonfiato i prezzi del barile come dell'azione del gruppo italiano, fino a 0,309 euro (+1,98%). La volatilità vista su Saipem in questo periodo (ha perso il 63% in un mese) agevola simili mosse speculative. Se tra due giorni il prezzo sarà sotto 0,362 euro, quel fondo perderà 9.276 euro lasciando 427 milioni in azioni Saipem al consorzio bancario di garanzia guidato da Goldman Sachs e Jp Morgan. Gli investitori del mercato sanno coprirsi dai rischi. Non così il Fondo strategico italiano, che a fine ottobre si impegnò per pagare all'Eni 463 milioni del risparmio postale per un 12,5% di Saipem, e a seguire l'aumento per la sua quota tre mesi dopo. Il calo del petrolio, le turbolenze in Borsa e la diluizione insita nell'operazione hanno quasi azzerato quel primo investimento.

( a. gr.)

©RIPRODUZIONE RISERVATA

17 febbraio 2016 sez.</column>
        </table>
        <table name="tblWebData">
            <column name="Article">&quot;Con le indagini sugli ex Nar la scoperta di Mafia capitale&quot;




FRANCESCO SALVATORE

L'UFFICIALE ha ricordato i primi passi dell'indagine dei pm Cascini, Ielo e Tescaroli e la consapevolezza di trovarsi di fronte a un'organizzazione mafiosa. «Tutto è nato nel 2010, quando ci arriva una nota del nucleo investigativo che sospetta la ricostituzione di una banda armata: l'ipotesi era che tre ex Nar stessero aprendo conti correnti per ispezionare e poi mettere a segno colpi - ha spiegato il capitano –. Carminati era un loro contatto. Non era indagato, ma ne abbiamo chiesto i tabulati. Un anno più tardi un altro gruppo del Ros aveva scoperto un'attività di riciclaggio da parte di Carminati, abbiamo incrociato i dati». Da quel momento pedinamenti e intercettazioni: «Carminati stava sempre nei pressi del negozio della moglie, vicino corso Francia. Poi abbiamo scoperto i legami con Brugia». Quindi la rivelazione: «Quello che aveva costituito era un'associazione mafiosa dopo una serie di intercettazioni al bar Vigna Stelluti, fra cui il &quot;manifesto programmatico&quot; di Mafia capitale, spiegato da Carminati a Brugia: è la teoria del mondo di mezzo, compà. Ci sono i vivi sopra, i morti sotto e noi nel mezzo».

©RIPRODUZIONE RISERVATA

05 gennaio 2016 sez.</column>
        </table>
        <table name="tblWebData">
            <column name="Article">M5S, candidati deboli per la corsa nelle città Allarme di Casaleggio


ROMA.

Nella testa di Gianroberto Casaleggio e Luigi Di Maio la settimana che comincia oggi è quella della ripartenza. Messi da parte i dubbi sulla candidata 5 stelle di Milano Patrizia Bedori, considerata debole ma in una partita che si prevedeva già persa, il Movimento tenta di risollvarsi con la scelta dei nomi per Roma e Napoli. I video degli oltre 200 aspiranti sindaco della capitale dovrebbero essere caricati nelle prossime ore. E per il capoluogo campano spunta un nome che potrebbe far ripartire la corsa: quello dell'attivista storica Francesca Menna.

«Finché non vedo la lista, non so neanche se correremo», confidava Roberto Fico ad alcuni parlamentari solo pochi giorni fa. Per il Movimento 5 stelle le elezioni alle prossime comunali di Napoli sono state messe seriamente a rischio dalla vicenda Quarto e da tutto quel che ne è seguito. Tanto che alcuni eletti campani avevano cominciato a mettere in giro voci su Luigi De Magistris: «Siamo in sintonia su molte cose, se restasse sindaco non sarebbe poi così male». Ma l'idea di un patto di desistenza o addirittura di un appoggio all'attuale sindaco non ha mai sfiorato i vertici del Movimento. Non correre significherebbe dimostrare di non essere pronti a governare, come invece si sostiene da mesi. Così, è stato Di Maio in persona a spingere perché il processo accelerasse. Il 2 febbraio ha dato il via attraverso la sua pagina Facebook - all'invio delle candidature. E sottotraccia ha cominciato un altro lavoro: convincere a candidarsi uno dei volti storici del meet up napoletano, quello fondato nel 2005 da Roberto Fico. La prescelta è Francesca Menna, docente di igiene e sanità pubblica veterinaria all'università Federico II. Un nome che è garanzia di adesione totale ai principi fondativi del Movimento e che non dovrebbe dar vita a sorprese com'è accaduto con la prima cittadina di Quarto Rosa Capuozzo.

Che il nervosismo abbia raggiunto livelli molto alti è provato dalla sospensione dei 37 attivisti colpevoli di aver discusso sulla pagina Facebook Napoli Libera. «Si organizzavano per indirizzare e manipolare le discussioni nel meet up in vista delle amministrative», è la spiegazione che filtra dal direttorio. Non una mossa illiberale, quindi, come denuncia l'ala più ribelle del Movimento, ma il tentativo di proteggersi da ingerenze contrarie allo spirito dei 5 stelle. Anche a Napoli è in preparazione un regolamento simile a quello che vincola i candidati alle comunali di Roma: multe per i dissidenti, decisioni più complesse sottoposte a pareri tecnici legali e allo staff dei garanti. Paletti, briglie che tentano di scongiurare nuovi conflitti tutti interni al Movimento tra vertici e amministratori: va così da Parma in poi. Il ruolo di responsabile degli enti locali di Di Maio non ha migliorato le cose.

A Roma ci saranno due o tre votazioni on line: per scegliere la lista, poi i candidati sindaci fino a un ballottaggio tra i primi due classificati. Resta in pole la consigliera uscente Virginia Raggi, che però non va d'accordo con colei che è ormai considerata il possibile &quot;sindaco ombra&quot; della capitale. A tenere le fila di tutto è infatti la deputata Roberta Lombardi. Perfino Alessandro Di Battista - colui che gran parte dei 5 stelle avrebbe voluto veder correre - quando le domande si fanno tecniche risponde: «Chiedete a Roberta». Da regolamento lo &quot;staff dei garanti&quot; avrà l'ultima parola su molte cose nella capitale. E la Lombardi è quella che se c'è un problema alza il telefono e chiama il prefetto Franco Gabrielli. Se anche Virginia Raggi dovesse farcela, dovrà trovare il modo di andarci d'accordo.

©RIPRODUZIONE RISERVATA

LA PROTESTA

Nei giorni scorsi trentasette attivisti grillini del gruppo Facebook &quot;Napoli libera&quot; hanno deciso di fare lo sciopero della fame, dopo essere stati sospesi con l'accusa di aver cercato di condizionare la scelta sulle candidature a sindaco per il M5S

Annalisa Cuzzocrea15 febbraio 2016 sez.</column>
        </table>
        <table name="tblWebData">
            <column name="Article">FONDI COMUNI APERTI-SICAV ITALIANI E LUSSEMBURGHESI DEL 16 FEBBRAIO 2016

... VISCONTEO F ............................................ 42,409 42,471 -4,78 ANM CAPITALE PIÙ OBBL. F ............................................. 6,095 6,090 -1,58 ANM CAPITALE PIÙ OBBL. N...
la Repubblica 18 febbraio 2016 pag. 25 sez. BORSA</column>
        </table>
        <table name="tblWebData">
            <column name="Article">FONDI COMUNI APERTI-SICAV ITALIANI E LUSSEMBURGHESI DEL 16 FEBBRAIO 2016


TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi

ANM ANIMA OBBLIGAZIONARIO EMERGENTE CL.A 6,895 6,879 -4,80 ANM ANIMA PACIFICO CL.A ............................................ 5,769 5,711 -15,20 ANM ANIMA PACIFICO F .................................................. 5,934 5,874 -14,54 ANM ANIMA PIANETA CL.A............................................ 12,182 12,176 2,60 ANM ANIMA PIANETA F................................................... 12,366 12,360 3,11 ANM ANIMA RISERVA EMER. CL.A .................................. 4,780 4,806 -9,86 ANM ANIMA RISERVA EMER. F......................................... 4,804 4,829 -10,07 ANM ANIMA RISERVA GLOB. CL.A.................................. 4,997 5,002 -1,34 ANM ANIMA RISERVA GLOB. F......................................... 5,049 5,054 -0,94 ANM ANIMA RISPARMIO CL.A ........................................ 7,092 7,091 -2,66 ANM ANIMA RISPARMIO F ............................................... 7,241 7,241 -2,66 ANM ANIMA SALVADANAIO CL.A ............................... 12,154 12,157 -0,43 ANM ANIMA SALVADANAIO F ..................................... 12,287 12,291 -0,04 ANM ANIMA SFORZESCO CL.A...................................... 12,022 12,027 -2,38 ANM ANIMA SFORZESCO F............................................ 12,261 12,266 -1,82 ANM ANIMA TR. 18 M.CEDII ............................................. 5,088 5,088 -0,72 ANM ANIMA TRAG 17 CED4 3.......................................... 5,197 5,197 -1,54 ANM ANIMA TRAG 2016 CED3 ....................................... 5,681 5,681 -1,00 ANM ANIMA TRAG 2017 CED4 ....................................... 5,105 5,105 -0,63 ANM ANIMA TRAG 2017 CED4 II .................................... 5,469 5,469 -1,01 ANM ANIMA TRAG 2017 M.CED...................................... 5,153 5,153 -1,84 ANM ANIMA TRAG 2018 CED6 ....................................... 5,013 5,013 -1,07 ANM ANIMA TRAG 2018 T.CED ...................................... 5,277 5,277 -1,02 ANM ANIMA TRAG II 2016 ................................................ 5,715 5,715 -0,61 ANM ANIMA TRAGUARDO 2016 .................................... 5,446 5,446 -0,71 ANM ANIMA TRAGUARDO 2018 .................................... 5,904 5,904 -0,63 ANM ANIMA TRICOLORE CL.A ........................................ 6,395 6,405 0,73 ANM ANIMA TRICOLORE F ............................................... 6,642 6,652 1,33 ANM ANIMA VALORE GLOB. F ...................................... 30,564 30,273 -14,26 ANM ANIMA VALORE GLOBALE CL.A ......................... 29,999 29,714 -14,93 ANM ANIMA VISCONTEO CL.A ..................................... 41,678 41,740 -5,34 ANM ANIMA VISCONTEO F ............................................ 42,409 42,471 -4,78 ANM CAPITALE PIÙ OBBL. F ............................................. 6,095 6,090 -1,58 ANM CAPITALE PIÙ OBBL. N ............................................ 5,943 5,938 -2,43

TEL.02-97685001/800-893989

ACOMEA AMERICA A1 .................................................... 13,702 13,427 -28,77 ACOMEA AMERICA A2 .................................................... 14,352 14,064 -28,11 ACOMEA AMERICA Q2..................................................... 13,828 13,550 -ACOMEA ASIA PAC. A2 ..................................................... 4,597 4,550 -11,60 ACOMEA ASIA PAC. Q2 ..................................................... 4,442 4,396 -ACOMEA ASIA PACIFICO A1 ............................................ 4,408 4,362 -12,42 ACOMEA BREVE TERM. A1.............................................. 14,477 14,477 -0,61 ACOMEA BREVE TERM. A2 .............................................. 14,711 14,711 -0,31 ACOMEA BREVE TERM. Q2 ............................................. 14,512 14,512 -ACOMEA ETF ATTIVO A1................................................... 3,751 3,762 -23,56 ACOMEA ETF ATTIVO A2................................................... 3,905 3,916 -22,81 ACOMEA ETF ATTIVO Q2................................................... 3,783 3,793 -ACOMEA EUROBB. A1 ..................................................... 16,767 16,772 -2,47 ACOMEA EUROBB. A2 ..................................................... 17,079 17,083 -2,08 ACOMEA EUROBB. Q2...................................................... 16,823 16,828 -ACOMEA EUROPA A1 ...................................................... 12,242 12,290 -14,45 ACOMEA EUROPA A2 ...................................................... 12,752 12,801 -13,83 ACOMEA EUROPA Q2 ...................................................... 12,337 12,384 -ACOMEA GLOBALE A1..................................................... 10,214 10,123 -18,59 ACOMEA GLOBALE A2..................................................... 10,804 10,708 -17,61 ACOMEA GLOBALE Q2 .................................................... 10,318 10,226 -ACOMEA ITALIA A1........................................................... 16,800 16,824 -22,32 ACOMEA ITALIA A2........................................................... 17,527 17,552 -21,59 ACOMEA ITALIA Q2 .......................................................... 16,907 16,931 -ACOMEA LIQUIDITA' A1 ................................................... 8,957 8,957 0,06 ACOMEA LIQUIDITA' A2 ................................................... 8,957 8,958 0,04 ACOMEA LIQUIDITA' Q2.................................................... 8,957 8,957 -ACOMEA PAESI EM. A1....................................................... 5,279 5,243 -21,16 ACOMEA PAESI EM. A2....................................................... 5,532 5,494 -20,30 ACOMEA PAESI EM. Q2 ..................................................... 5,265 5,230 -ACOMEA PATR. AGGR. A2................................................. 3,695 3,683 -12,83 ACOMEA PATR. AGGR.A1 ................................................. 3,517 3,505 -13,86 ACOMEA PATR. DINAM.A1............................................... 4,784 4,779 -12,09 ACOMEA PATR. DINAM.A2............................................... 4,952 4,947 -11,33 ACOMEA PATR. PRUD. A1................................................. 5,329 5,338 -15,65 ACOMEA PATR. PRUD. A2................................................. 5,508 5,517 -15,12 ACOMEA PATR.AGGR. Q2 ................................................. 3,553 3,542 -ACOMEA PATR.DINAM. Q2 .............................................. 4,820 4,815 -ACOMEA PATR.PRUD. Q2 ................................................. 5,360 5,369 -ACOMEA PERFORM. A1 .................................................. 18,874 18,917 -14,75 ACOMEA PERFORM. A2 .................................................. 19,340 19,384 -14,29 ACOMEA PERFORM. Q2................................................... 18,967 19,010 -

TEL.02-88981

AZIMUT DINAMICO ......................................................... 27,428 27,364 -2,60 AZIMUT REDDITO USA..............</column>
        </table>
        <table name="tblWebData">
            <column name="Article">1,34 mld


Con l'ulteriore ribasso di ieri (-5,2%) le azioni del Monte dei Paschi valgono 0,45 euro: la società capitalizza appena 1,34 miliardi, pochi mesi dopo l'aumento di capitale da 3 miliardi

L'istituto senese ha a bilancio 25 miliardi di euro di sofferenze. I conti del 2015 si sono chiusi, dopo cinque anni di grandi perdite, con un utile netto pari a 390 milioni di euro

La Capitalizzazione Le Sofferenze13 febbraio 2016 sez.</column>
        </table>
        <table name="tblWebData">
            <column name="Article">&quot;Cura Schaeuble, una mina da 5,7 miliardi&quot;


LO STUDIO/MEDIOBANCA SECURITIES CALCOLA L'IMPATTO DEL PIANO DEL MINISTRO TEDESCO SUL PATRIMONIO DEGLI ISTITUTI ITALIANI

MILANO.

L'intreccio irrisolto tra banche e debito agita qualche manager, ingessa le istituzioni e ispira gli attacchi politici dei &quot;falchi&quot; contro le &quot;colombe&quot; d'Europa. La crisi 2011 ha insegnato che i rischi sovrani potevano minare le banche nei paesi: ma ha anche provocato la loro concentrazione entro le frontiere. Mentre i gestori mondiali scappavano da Btp e titoli spagnoli, portoghesi e dei paesi più fragili, restavano a comprarli le loro banche, anche grazie alle aste di liquidità facile approntate dalla Bce. Dal 2011 l'esposizione delle banche europee di quei paesi ai debiti publici rischiosi è salita del 40%. In Italia gli istituti detengono 400 miliardi in titoli del Tesoro, senza rivali per somma e concentrazione.

Ma ora che gli steccati si sono chiusi, i regolatori pensano - con la tesi di aumentare solidità e liquidità delle banche - di &quot;tassare&quot; quei titoli imponendo riserve finanziarie e soglie di concentrazione. Può avere una logica: si pensi alle condizioni della Grecia, con le banche locali zeppe di titoli di Atene. Ma una mossa troppo brusca creerà un pandemonio finanziario: sottraendo miliardi al credito e forzando gli istituti a cedere miliardi di debito. Mediobanca Securities, in una ricerca dal titolo Back to 2012, evoca un clima da «whatever it takes market» (la situazione in cui Mario Draghi, nel luglio 2012, disse che la Bce era disposta a tutto per salvare l'integrità dell'euro), e suggerisce ai politici di tornare in campo, e a Matteo Renzi di continuare a resistere alle invettive tedesche «dopo che i troppi sì detti dai paesi periferici d'Europa ci hanno portato a questa crisi». Delle prossime regole si occupa - da oltre un anno - il Comitato di Basilea, che fissa gli standard mondiali in finanza. Rischi di stallo politico e strumentalizzazione ce ne sono. Tra Londra (sede dell'Autorità bancaria europea) e Basilea girano ipotesi di limitare gli acquisti di titoli governativi al 25% del patrimonio di ogni banca, di obbligare chi compra ad accantonare fondi per i titoli detenuti (oggi a &quot;rischio zero&quot;), infine di porre soglie alla concentrazione sui singoli debiti. Dalla Svizzera si rassicura: «Le proposte sul tavolo del Comitato sono diverse e molto ragionevoli; il dibattito procede meglio del previsto». Del previsto e di alcune sparate sull'asse franco-tedesco, si dice. Nell'aprile 2014 un'ariete fu Danièle Nouy, capo del Consiglio di vigilanza Bce: «Non c'è motivo di applicare un limite diverso tra soggetti privati e pubblici », disse l'ex banchiere centrale francese nel proporre, sostenuta dalla vicepresidente tedesca Sabine Lautenschleger, un tetto al 25% ai titoli sovrani. Le rispose a stretto giro Vitor Constancio, vicepresidente (portoghese) della Bce: «Servirebbe capitale aggiuntivo per 6mila miliardi, o la vendita di governativi per 1.600 miliardi di euro». Mediobanca ha simulato un impatto di future misure su un campione di 580 miliardi di titoli pubblici (di cui 236 miliardi Btp) di 21 banche in Germania, Francia, Italia, Spagna. Gli analisti, con ipotesi conservative, hanno ipotizzato un 20% di riserva sui titoli di paesi come Germania e Francia, e un 40% per quelli più rischiosi Italia e Spagna. «L'Italia è il perdente marginale - si conclude - con un deficit medio di 96 punti base sul patrimonio Cet1» delle banche. Da colmare, in soldoni, con 5,7 miliardi di nuovo capitale, con un impatto doppio perfino sulle banche spagnole (che hanno uno spread Bonos- Bund peggiore a quello italiano). Pochi problemi invece in Germania (-33 punti base) e Francia (-20 punti base). Quanto al tetto al 25%, farebbe scaricare 300 milioni di titoli di Stato. Circa metà, ovviamente, italiani.

©RIPRODUZIONE RISERVATA

Ipotesi liquidazione per 150 miliardi di Btp.

Da Basilea: &quot;Sul tavolo opzioni ragionevoli&quot;

Andrea Greco16 febbraio 2016 sez.</column>
        </table>
        <table name="tblWebData">
            <column name="Article">Piante alte un metro in corso Trieste Il municipio: il servizio Giardini latita


Il giardino spartitraffico di corso Trieste, malgrado varie telefonate al Servizio Giardini, Decoro Urbano e Ama, è lasciato in uno stato di totale abbandono in alcuni punti con piante infestanti alte oltre un metro. Inoltre piazza Istria, nonostante la recente riqualificazione, al momento è un ammasso di sterpaglie incolte. In questi giorni a mezzo messaggio telefonico il Dipartimento Ambiente mi comunicava che tale sistemazione sarebbe avvenuta quando si fossero verificate possibilità di uomini e mezzi economici. Ho notato però che piazza Annibaliano e piazza Verbano sono state potate di recente e che il verde al centro di viale XXI Aprile rappresenta un gioiellino da portare ad esempio. È mia convinzione che un ambiente degradato favorisca il vandalismo e la microcriminalità, infatti atti delinquenziali sono sempre più frequenti nel quartiere. Vorrei pertanto conoscere quali siano le priorità che, dopo quasi un anno, ostacolano una semplice potatura di un manto erboso. A Roma, Capitale d'Italia.

Gabriella Buttafoco

La segnalazione della lettrice corrisponde a realtà. Passo quotidianamentein corso Trieste ed effettivamente c'è una situazione di degrado nel giardino spartitraffico. Ne ho chiesto conto all'Ufficio Giardini del Campidoglio del quale non siamo pienamente soddisfatti anche perchè il piano potature nel nostro municipio è fermo da mesi e anche questi piccoli ma importanti interventi devono essere sollecitati più volte prima di essere realizzati. Manca a nostro avviso una organizzazione puntuale che preveda interventi a rotazione in tutte le aree che vanno monitorate. Ho anche scritto al commissario Tronca per queste inefficienze, e finora dall'Ufficio Giardini non è arrivato alcun riscontro concreto.

Giuseppe Gerace, presidente del municipio II

16 febbraio 2016 sez.</column>
        </table>
        <table name="tblWebData">
            <column name="Article">Caccia agli evasi, lite sulla sicurezza


ROMA.

La caccia grossa ai due detenuti evasi domenica sera dal carcere di Rebibbia ormai si è estesa a tutta Italia. Potrebbero infatti aver lasciato già la capitale Catalin Coibanu, 32 anni, e Flomin Mihai Diaconescu di 28, entrambi romeni, detenuto il primo per sequestro di persona e omicidio e il secondo per rapina e ricettazione. Il processo con rito abbreviato di quest'ultimo si sarebbe dovuto celebrare proprio oggi. Gli ultimi ad averli visti sono stati due agenti della penitenziaria che hanno dato l'allarme al 112 mentre scavalcavano l'ultimo muro che separa il carcere dalla strada, via Tiburtina. Da lì hanno preso un pullman direzione Tivoli. Polizia e carabinieri hanno diramato le loro foto segnaletiche e organizzato posti di blocco in tutta la città, al momento senza esito, malgrado l'appello di consegnarsi lanciato dai loro avvocati. Sul fronte procura si sono aperti due fascicoli: il primo per evasione nei confronti, il secondo, senza ipotesi di reato, nei confronti del carcere. I magistrati capitolini hanno chiesto al Dap una relazione dettagliata sulla dinamica dell'evasione e non è escluso che gli agenti di guardia quella domenica pomeriggio nel carcere romano di Rebibbia possano essere iscritti nel registro degli indagati. È evidente che più di qualcosa nel sistema di vigilanza non ha funzionato. A cominciare dalla grata segata del magazzino da cui i due romeni sono passati per lasciare l'edificio. Così come di nulla si è accorto chi ha permesso che i fuggitivi superassero ben tre sbarramenti. Oltre al magazzino del reparto G11, due muri uno alto 7-8 metri e l'altro 6, più una rete elettrosaldata.

«Da Rebibbia è facilissimo evadere – racconta un poliziotto della penitenziaria che presta servizio da anni lì – e non solo per la carenza di personale. Ieri c'erano 9 poliziotti per 300 detenuti al G 11. Il sistema di videosorveglianza, costato due anni fa due milioni di euro, è stato disinstallato. È a fotocellule ma talmente sensibile che scattava a ogni volo di uccello, quindi da un anno e mezzo è out. Ancora: le nostre due macchine fuori dal muro, all'esterno, non ci sono più, sono state soppresse 5 anni fa. Come è stata soppressa la procedura di &quot;battitura delle sbarre&quot;, ovvero una pratica secondo cui, ogni agente del turno pomeridiano deve passare cella per cella e battere una sbarra di metallo sulle grate per vedere se sono state manomesse».

©RIPRODUZIONE RISERVATA

I CONTROLLI

I carabinieri con le foto segnaletiche dei due romeni evasi da Rebibbia: da destra, Catalin Ciobanu e Mihai Florin Diaconescu

Federica Angeli16 febbraio 2016 sez.</column>
        </table>
        <table name="tblWebData">
            <column name="Article">I carrelli elevatori Bolzoni fanno rotta verso gli Usa Opa di 4,3 euro ad azione


MILANO.

Dopo 70 anni di storia la famiglia Bolzoni decide di passare la mano, vendendo l'azienda di carrelli elevatori all'americana Hyster-Yale Materials Handling, gruppo quotato a Wall Street nove volte più grande della società di Piacenza. Il prezzo offerto è di 4,3 euro per azione, un valore in linea con le analisi degli esperti ma non di quelli troppo generosi. Del resto di questi tempi, con le Borse in altalena, gli analisti fanno notare che già il fatto che un'azienda di piccole dimensioni come questa, finisca nel mirino di un gruppo estero è di per sé un segnale positivo. E quella su Bolzoni è la seconda Offerta pubblica annunciata nel 2016 a Piazza Affari, dopo quella su Engineering. Non a caso il mercato si è adeguato, portando le azioni a 4,2 euro (+0,7%)un filo sotto i valori dell'Opa, in quanto non solo il veicolo attraverso cui la famiglia controlla il 50,4% del capitale, ma anche la Tip di Giovanni Tamburi (socia all'11,9%) hanno fatto sapere che aderiranno all'Opa che dovrebbe partire la prossima estate, dopo il via libera dell'Antitrust. Da segnalare che - probabilmente - le voci di un'offerta erano iniziare a circolare già la scorsa settimana, dato che dal 9 febbraio in poi il titolo in Borsa ha registrato performance e volumi anomali rispetto all'andamento del mercato. Del resto il gruppo nel 2006 era approdato a Piazza Affari a 3,2 euro per azione, un terzo in meno dell'Opa promossa ieri dal gruppo di Cleveland e un rendimento che su dieci anni, tenendo conto anche dei dividendi, non è da record. Gli analisti fanno però notare che in questi dieci anni Bolzoni ha dovuto affrontare tempi duri, perché se il 2015 è stata un'ottima annata anche grazie al dollaro, nel 2009 il gruppo ha dovuto fare i conti con ricavi dimezzati dalla crisi che l'hanno costretto a una profonda ristrutturazione. Fatto sta che la famiglia Bolzoni nel cedere azioni e marchio, non ha precisato se avrà un ruolo nella futura integrazione, così come previsto per l'ad Roberto Scotti. «Sono orgoglioso della crescita della Bolzoni negli ultimi 70 anni - ha ricordato in una nota il presidente Emilio Bolzoni - Questa operazione dà inizio ad un nuovo capitolo della nostra storia e sono felice che continueremo ad operare come una società autonoma nell'ambito del gruppo Hyster-Yale».

©RIPRODUZIONE RISERVATA

Una delle pinze di Bolzoni

Sara Bennewitz16 febbraio 2016 sez.</column>
        </table>
        <table name="tblWebData">
            <column name="Article">Musica


AGNANO

Domani dalle 21 nella hall dell'hotel delle Terme di Agnano, il Live Tones dedica una serata agli appassionati di jazz con il concerto della cantante Federica Santoro, accompagnata da Enrico Bracco alla chitarra e da Matteo Bortone al contrabbasso, Top Jazz 2015. Ingresso 10 euro. Info 081 618 9202.

SANTI MARCELLINO E FESTO

Venerdì dalle 18 nella chiesa dei santi Marcellino e Festo, per la rassegna &quot;Federimusica&quot;, organizzata dalla Federico II, il concerto &quot;Acustico Napoletano&quot;, con Giorgio Ruberti, musicologo.

Ingresso 10 euro.

SANT'ANNA DEI LOMBARDI

Venerdì dalle 19 nella chiesa di Sant'Anna dei Lombardi, in piazzetta Monteoliveto, il concerto inaugurale della nuova stagione dell'Orchestra giovanile Napolinova dal titolo &quot;Il genio di Mozart tra Sinfonie e Concerti&quot;, con Francesco Bossone, fagotto solista dell'Orchestra di Santa Cecilia. Info 347 843 0019.

DIANA

Dalle 21 al Diana, via Luca Giordano 64, Stefano Accorsi

(foto) in &quot;Decamerone, vizi, virtù e passioni&quot;, liberamente tratto dall'opera di Giovanni Boccaccio, adattamento teatrale e regia di Marco Baliani. Info 081 556 7527.

SAN FERDINANDO

Dalle 21 al San Ferdinando, piazza Eduardo De Filippo 20, Isa Danieli e Lello Arena sono Titania e Oberon nel &quot;Sogno di una notte di mezza estate&quot;, di Ruggero Cappuccio, liberamente ispirato all'opera di William Shakespeare, con la regia di Claudio Di Palma.

Info 081 551 3396.

CANTINA SAN DOMENICO

Dalle 21 alla Cantina di San Domenico, vico Pallonetto a Santa Chiara 15, piccolo spazio teatrale di 38 posti, per la rassegna &quot;Oltre la linea&quot;, Camillo De Felice e Luca Cioffi (tamburi del mondo) portano in scena &quot;Sotto ‘a muntagna&quot;, spettacolo dedicato alla tradizione dei cunti e dei canti all'ombra del Vesuvio. Ingresso 10 euro.

NUOVO

Domani dalle 21 al Nuovo, via Montecalvario 16, lo spettacolo &quot;Scannasurice&quot;, di Enzo Moscato. Con Imma Villa, regia Carlo Cerciello . Info 081 497 6267.

MERCADANTE

Domani dalle 21 alMercadante, piazza Municipio 72, &quot;Medea&quot;, di Euripide, adattamento e regia Gabriele Lavia, con Federica Di Martino, Daniele Pecci, Mario Pietramala, Angiola Baggi, Pietro Biondi, Francesco Sferrazza Papa, Sofia De Angelis, Giulia Horak. Info 081 551 3396.

PALAZZO DE' LIGUORO

Giovedì dalle 20.30, a Palazzo de' Liguoro, via Arena alla Sanità 12, per la rassegna al femminile tra vita e arte, &quot;Piccole tragedie minimali&quot; di Annibale Ruccello, regia di Matremo Teatro. In scena Roberta Frascati, Angela Garofalo, Monica Palomby, Caterina Di Matteo.

PORTICI

Dalle 20.45 al teatro Roma di Portici, i Ditelo Voi in &quot;Horror Comedy&quot;. Info 081 472 662.

ARZANO

Dalle 20.45 al teatro Eduardo De Filippo di Arzano, &quot;E' tutta una farsa&quot;, di e con Gianfranco Gallo.

Sul palco anche Massimiliano Gallo e Gianluca Di Gennaro. Info 081 014 0898.

POMPEI

Dalle 20.30 al teatro di Costanzo -Mattiello di Pompei, serata di gala dello spettacolo &quot;Donatore&quot;.

Madrina Barbara De Rossi. Il ricavato sarà destinato ai figli delle vittime di violenza. Ingresso a inviti.

TELESE TERME

Dalle 20.45 alModernissimo di Telese Terme, Sebastiano Somma in &quot;Uno sguardo dal ponte&quot;, di Arthur Miller, traduzione di Masolino D'Amico, con Edoardo Coen, Andrea Galatà, Cecilia Guzzardi, Matteo Mauriello, Roberto Negri, Sara Ricci, Antonio Tallura. Regia Enrico Lamanna.

Info 0824 976 106.

AGROPOLI

Domani dalle 20.45 al teatro Eduardo De Filippo di Agropoli, Alessandro Preziosi in &quot;Don Giovanni&quot; di Molière, con Nando Paone, Lucrezia Guidone, Roberto Manzi, Maria Celeste Sellitto, Daniele Paoloni, Daniela Vitale, Matteo Guma. Info 0974 282 362.

ARCOBALENO

Alle ore 17, 20 e 22.10, al cinema Arcobelano, via Carelli 13, per il cineforum, proiezione del film &quot;Mustang&quot;, di Deniz Gamze Ergüven, con Erol Afsin, Günes Sensoy. Info 081 556 9325.

PIERROT

Alle 18 e alle 21 al Pierrot di Ponticelli, via De Meis 58, per il cineforum dell'Arci Movie, proiezione del film &quot;Sopravvissuto - The Martian&quot;, di Ridley Scott con Matt Damon (foto in basso) e Jessica Chastain. Info 081 596 7493.

FILANGIERI

Al Filangieri alle 15.30 anteprima del film &quot;Il caso Spotlight&quot;,candidato a sei premi Oscar e in uscita il 18 febbraio. La proiezione, in lingua originale con sottotitoli, è riservata agli studenti dei master in giornalismo e in cinema dell'università Suor Orsola Benincacasa. Il film racconta la storia del team del Boston Globe soprannominato Spotlight che nel 2002 ha condotto l'inchiesta sui sacerdoti pedofili premiata col Premio Pulitzer.

METROPOLITAN

Domani dalle 20.30 al etropolitan, via Chiaia, il regista Paolo Genovese e gli attori Marco Giallini ed Edoardo Leo saluteranno il pubblico del loro ultimo film &quot;Perfetti sconosciuti&quot;, interpretato anche da Giuseppe Battiston, Anna Foglietta e Alba Rohrwacher.

AVELLINO

Domani alle ore 15.30, 17.30, 19.30 e 21.30, al cineteatro Partenio di Avellino, via Verdi, per la rassegna &quot;Visioni&quot;, organizzata dal Centro Donna in collaborazione con la rivista Quaderni di Cinema Sud, il film &quot;La felicità è un sistema complesso&quot; (2015), di Gianni Zanasi, con Valerio Mastandrea, Hadas Yaron, Giuseppe Battiston, Paolo Briguglia, Maurizio Donadoni. Ingresso 5 euro. Info 0825 371 19.

STORIA PATRIA

Alle 17, nella sede della Società napoletana di storia patria al Maschio Angioino, presentazione del libro di Francesco Benigno &quot;La mala setta, alle origini di mafia e camorra 1859-1878&quot; (Einaudi).

Con l'autore intervengono Renata De Lorenzo, Giuseppe Galasso, Paolo Macry, Carmine Pinto, Alessandro Barbano.

IOCISTO

Dalle 18.30 nella libreria Iocisto, via Cimarosa 20 (piazza Fuga), si presenterà il libro &quot;Napoli 1343.

-Le origini medievali di un sistema criminale&quot; di Amedeo Feniello (Mondadori editore). Un romanzo che lega due fatti di sangue lontanissimi nei secoli -1343 e 2005 - per indagare sulla camorra. Interverranno il giornalista Arnaldo Capezzuto e lo scrittore Paolo Miggiano. Modera l'incontro Federica Flocco. Info 081 578 7856.

INTRA MOENIA

Dalle 19 a Intra Moenia, piazza Bellini 70, per la rassegna &quot;ImagoMentis - Viaggio intorno alle arti visive&quot;, a cura di Paola Tufo, Napoli Comicon presenta la casa editrice Douglas.

Parteciperanno all'incontro Marco Chiuchiarelli, Stefano Chiuchiarelli, Germano Massenzio, Simone Prisco e altri autori e disegnatori. Info 081 451 652.

16 febbraio 2016 sez.</column>
        </table>
        <table name="tblWebData">
            <column name="Article">Al cinema


TED CONFERENCE

Idee che vale la pena diffondere.

Si basano su questo principio le Ted conference che si svolgono ogni anno a Vancouver, e durante le quali relatori che rappresentano comunità e discipline diverse hanno diciotto minuti a disposizione per esprimere la loro idea di futuro, abbracciando una gamma vastissima di argomenti, dalla scienza alla politica ai temi globali. Milioni di persone nel mondo le seguono online, ma anche al cinema, come all'Odeon di Firenze, che stasera ne trasmette l'edizione 2016 in diretta, in lingua originale. Sette gli interventi della Ted conferenze di stasera, tra questi Shonda Rhimes, sceneggiatrice, produttrice e icona di Hollywood, il compositore premio Oscar A. R. Raham, il coreografo e ballerino Bill T.Jones e l'italiano Riccardo Sabatini, fondatore e co-direttore dell'organizzazione filantropica Quantum Espresso Foundation. Cinema Odeon, p.zza Strozzi, ore 20, 12 euro/Uci Campi Bisenzio, ore 20, 13 euro CINETECA NOVECENTO

Il secolo breve raccontato dal cinema è il tema della nuova rassegna, organizzata alle Murate da La Nottola di Minerva e dallo psicoterapeuta Dario Squilloni, &quot;Cineteca Novecento.

L'Europa attraverso la macchina da presa&quot;, che comincia oggi con il film di Francesco Rosi &quot;Uomini contro&quot;. Otto appuntamenti, fino al 12 aprile, con film e documentari europei accompagnati da letture sceniche, incontri e dibattiti, per interpretare il presente e avere uno sguardo sul futuro consapevole del nostro passato.

Il primo appuntamento apre con i racconti, le poesie e i piccoli divertissement letterari dedicati agli strumenti del Quarto potere nel Novecento nelle letture di Gaia Nanni e Letizia Fuochi (ore 19), seguito dal film che il regista Rosi ha tratto dal romanzo pacifista e antiautoritario di Lussu &quot;Un anno sull'altopiano&quot;.

Caffè delle Murate, ore 19 e ore 21, ingresso libero

MARO'

&quot;Il segreto dei Marò&quot;, nuovo libro inchiesta realizzato dal giornalista inviato di guerra Tony Capuozzo, non è solo reportage completo della vicenda drammatica dei due Fucilieri di Marina Massimiliano Latorre e Salvatore Girone, ma anche una sconsolante descrizione delle inefficienze e delle incompetenze degli apparati dello Stato, a causa delle quali, dopo quattro anni, i due militari si trovano incastrati in un meccanismo nel quale nessuno sembra davvero interessato a rispondere alla prima fondamentale domanda: colpevoli o innocenti? Libreria Todo Modo, via de' Fossi 15r, ore 18.30 FIRENZE CAPITALE

Mariella Zoppi, ordinario di Architettura del paesaggio dell'Università di Firenze e tra i massimi esperti di storia del giardino, è l'ospite del Lyceum club che propone l'ottavo incontro del ciclo &quot;Firenze oltre le mura&quot; dedicato alla grande trasformazione urbana del Poggi, l'architetto che ridisegnò Firenze capitale con il suo piano regolatore del 1865. Palagio di Parte Guelfa, ore 16.30, ingresso libero PACE CON GLI ANIMALI

Marco Verdone, veterinario e omeopata di frontiera, da venticinque anni segue il progetto &quot;Carcere della Gorgona&quot;, in cui i detenuti si occupano dell'allevamento degli animali dell'isola in un rapporto di reciproco beneficio. Questo progetto, che è stato premiato nell'ambito del Premio Firenze per le Culture di Pace 2015, viene raccontato nel libro di Verdone &quot;L'isola delle bestie&quot; (Marotta&amp;Cafiero) presentato dall'autore alle Oblate in un incontro organizzato dall'associazione onlus Un Tempio per la Pace. Sala conferenze della Biblioteca delle Oblate, via dell'Oriuolo 24, ore 17.30

PAOLO ROSSI

Il teatro raccontato da chi lo fa. E' un'opera metateatrale sull'essenza dell'arte comica quella che Paolo Rossi ha creato con &quot;Molière: la recita di Versailles&quot;, in scena stasera a Santa Croce sull'Arno. Si parte dall' &quot;Improvvisazione di Versailles&quot; scritta da Molière nel 1663, ma si è attinto al canovaccio di Stefano Massini per la riscrittura di un nuovo testo firmato anche da Giampiero Solari e dallo stesso Rossi: quello che ne è scaturita è una divertente rappresentazione della vita quotidiana dei teatranti, tra brani tratti dalle commedie più celebri e stralci della biografia affascinante del grande capocomico francese.

Teatro Verdi di Santa Croce sull'Arno, ore 21.15, 20 euro QUALCUNO VOLO' SUL NIDO

La storia di un delinquente che si finge matto per sfuggire alla galera, l'aveva raccontata nel '62 lo scrittore americano Ken Kesey dopo aver lavorato come volontario in un ospedale psichiatrico in California. Anche se tutti la ricorderanno nella commovente versione cinematografica diretta da Miloš Forman, la cui drammaturgia torna in scena, a teatro, con la direzione di Alessandro Gassman, rielaborata da Maurizio de Giovanni che l'ha ambientata negli anni ‘80 nell'Ospedale psichiatrico di Aversa. Un testo che oggi risulta attualissimo, pensato per essere conosciuto dalle giovani generazioni, e che sarà al Verdi di Firenze dal 19 febbraio. Livorno, Teatro Goldoni, ore 21, replica domani CATAPULT

La magia è quella dell'antica arte cinese del teatro delle ombre, ma lo spettacolo è quello moderno che ha sbaragliato la concorrenza all'edizione 2013 di America's got talent. &quot;Magic shadows&quot; della compagnia americana dei Catapult, fondati nel 2008 dal ballerino e coreografo Adam Battlestein per diciannove anni danzatore con il Pilobolus Dance Theatre e artista-ospite dei Momix dispiega al massimo le potenzialità espressive del corpo per raccontare delle storie attraverso sagome scure che si trasformano in un susseguirsi veloce di scene e mondi poetici riconoscibili ed applauditi in ogni angolo del mondo. Lucca, Teatro del Giglio, ore 21, da 10 a 30 euro

GIORNATA DELLE GUIDE

In occasione della 27esima Giornata internazionale della Guida Turistica, che ricorre il 21 febbraio di ogni anno, l'Associazione Guide Turistiche Firenze, in collaborazione con l'Opera di Santa Maria del Fiore e la Fondazione Teatro della Toscana, ha organizzato due iniziative gratuite aperte a tutti: giovedì 18 febbraio (dalle ore 15, alle 17 ultima partenza) si tengono visite guidate gratuite al nuovo Museo dell'Opera del Duomo, il cui ingresso, per l'occasione è ridotto al costo di 6 euro e senza prenotazione, poi domenica 21 febbraio, sono in programma le visite guidate gratuite al Teatro della Pergola (alle ore 9 e alle 10) e al Niccolini (alle ore 10 e alle ore 12) con prenotazione obbligatoria scrivendo o telefonando a museo@teatrodellatoscana.it, 055 2264364

16 febbraio 2016 sez.</column>
        </table>
        <table name="tblWebData">
            <column name="Article">Mafia Capitale, Ozzimo libero Il 7 gennaio la sua sentenza

... nell’inchiesta su Mafia Capitale e il 7 gennaio prossimo è attesa la sentenza nel processo con rito abbreviato. L’istanza di scarcerazione presentata dalla difesa di Ozzimo è legata alla decisione della Procura...
la Repubblica 27 dicembre 2015 pag. 13 sez. CRONACA</column>
        </table>
        <table name="tblWebData">
            <column name="Article">Mafia Capitale, Ozzimo libero Il 7 gennaio la sua sentenza


TORNA in libertà l'ex assessore del Campidoglio Daniele Ozzimo. A deciderlo è stato il gip di Roma su istanza presentata dal suo difensore, l'avvocato Luca Petrucci. Ozzimo è coinvolto nell'inchiesta su Mafia Capitale e il 7 gennaio prossimo è attesa la sentenza nel processo con rito abbreviato.

L'istanza di scarcerazione presentata dalla difesa di Ozzimo è legata alla decisione della Procura di chiedere l'assoluzione per l'ex assessore relativamente all'accusa di corruzione per asservimento della funzione. Una richiesta formulata dopo il riascolto, nel corso del processo, di un'intercettazione intercorsa tra Salvatore Buzzi ed un altro indagato in cui il &quot;ras&quot; delle cooperative, contrariamente ad una prima trascrizione, afferma che Ozzimo &quot;'n pija soldi&quot; (non prende soldi)&quot;.

©RIPRODUZIONE RISERVATA

27 dicembre 2015 sez.</column>
        </table>
        <table name="tblWebData">
            <column name="Article">Vita agra di un cronista a chilometro zero


A T T I L I O BOLZONI

IL TERRITORIO RACCONTA sempre tutto, basta ascoltarlo. E poi scrivere. Detto così sembra facile. Ma quando sei troppo vicino — specialmente se il luogo di cui si parla è una certa Sicilia, in particolare la provincia di Trapani, in questo caso Marsala o Castelvetrano — il nostro mestiere può diventare un sogno ma anche un incubo. Dipende.

Dipende da quello che fai o da quello che non fai. Dipende da che parte sta il &quot;giornalista residente&quot;, quello che è sempre lì, che becca la notizia al bar sotto casa e pure in famiglia. Giacomo — &quot;Giacomino&quot; — Di Girolamo è un perfetto cronista a chilometro zero.

È dentro Marsala e contemporaneamente lontano, ogni giorno la osserva con un binocolo rovesciato che gli consente comunque di vedere quasi tutto e a volte anche troppo. In cambio ne riceve insulti, querele, minacce, sputi.

Amici pochi, una bella medaglia per un reporter. Prende sberle da tutti i lati. Mafia, antimafia, destra, sinistra, assessori, funzionari, magistrati, colleghi. La sindaca che c'era prima gli ha chiesto cinquantamila euro di danni, ma non per un articolo: «Per tutta l'attività pubblicistica tendente a diffamare l'immagine della città». La sindaca — in affettuoso dialogo con i «combattenti della legalità» locale — è stata allontanata con ordinanza prefettizia per una condanna e Giacomino è sempre al suo posto, a far incazzare tutti.

Cronache di consigli comunali e saggi sul crimine, resoconti di miserie di provincia e una bellissima Spoon River con l'Italia narrata attraverso i suoi piccoli e grandi uomini che non ci sono più.

Di Girolamo ha trentotto anni e passione per «il giornalismo di prossimità», la notizia della porta accanto. Di tanto in tanto si scoraggia. È quando gli fanno trovare l'ultima lettera anonima, un proiettile. E chiama: «Me ne devo andare». Non se ne va mai. Il vizio di scrivere.

Nel 2009 ha cominciato a cercare il latitante Matteo Messina Denaro dai microfoni della sua radio. Ogni mattina, semina indizi sulla sua presenza e lo saluta: «Ciao Matteo, dove sei?». È un gioco ma anche un fuoco. E si augura che al boss non venga la stessa sua idea, che un giorno cominci a chiedere in giro: «Giacomino, dove sei?».

©RIPRODUZIONE RISERVATA

14 febbraio 2016 sez.</column>
        </table>
        <table name="tblWebData">
            <column name="Article">Rivoluzione Carige nel cda con Malacalza entrano i soci &quot;forti&quot;


LA banca dei liguri, fresca di esame dei conti 2015 (perdita di 44 milioni di euro), viene rivoltata come un guanto da una lettera firmata da Vittorio Malacalza, presidente della holding di famiglia, la &quot;Malacalza Investimenti&quot; che controlla il 17,6% di capitale della banca. Basta una cartella per considerare chiusa l'esperienza del consiglio di amministrazione che scadrà con l'assemblea del 31 marzo e preparasi al futuro.

Nel segno &quot;del rinnovamento e della discontinuità&quot; si renderà pubblica fra poche settimane la lista del primo azionista che potrà indicare sette consiglieri su quindici, compresi presidente, vicepresidente e amministratore delegato. L'obiettivo è quello di imprimere un'accelerazione al rilancio commerciale della banca e, per farlo, Malacalza ha lasciato intendere nella sua lettera di volere al suo fianco gli azionisti che operano sul territorio e che possono sostenere le nuove sfide dell'istituto, affidando le redini del cda a un nuovo amministratore delegato. Nella lista, la famiglia può scegliere di affidarsi a persone di fiducia oppure scendere in campo direttamente, ma ciò che appare chiaro è che il consiglio dovrà tenere conto dei nuovi pesi dentro al capitale, con soci come Gabriele Volpi, titolare del 5%, della famiglia Spinelli, che non ha mai smesso di acquistare azioni e ha una quota di poco al di sotto del 2, ma anche dei &quot;nuovi pattisti&quot;, l'alleanza fra il mondo cooperativo e le fondazioni bancarie (la savonese De Mari e la toscana Cassa di Risparmio di Carrara) che superano il 4. E al suo fianco Malacalza continuerà ad avere anche la Fondazione Carige che ieri ha già dichiarato ufficialmente attraverso il suo presidente, Paolo Momigliano, di condividere le scelte della famiglia genovese. «Siamo in grande sintonia con la famiglia Malacalza, con cui abbiamo un patto di consultazione. C'è un progetto che i Malacalza avevano annunciato nel momento dell'ingresso in Carige è che è ancora valido di un rafforzamento della banca e di un rafforzamento del legame con il territorio che condividiamo» spiega il presidente della Fondazione Carige, Paolo Momigliano.

L'ente che aveva nominato il precedente consiglio di amministrazione in quanto all'epoca azionista di riferimento con una quota del 46,5%, oggi è titolare dell'1,96% del capitale dell'istituto ligure ed è legato con un patto di sindacato al 17,6% dei Malacalza.

Tra le previsioni del patto c'è un obbligo di consultazione sulla predisposizione della lista del cda, con l'obbligo di riservare alla Fondazione Carige un posto in consiglio di amministrazione.

(mas.m.)

©RIPRODUZIONE RISERVATA

MONTANI

L'amministratore delegato di Banca Carige Piero Montani venne scelto per la guida dell'istituto come primo atto del &quot;nuovo corso&quot; di Carige e arrivò circa un mese dopo la nomina di Castelbarco

IL PRESIDENTE

Cesare Castelbarco, presidente di Banca Carige, scelto per la guida della banca dall'allora azionista di riferimento, la Fondazione Carige, all'epoca titolare di una quotazione azionaria del 46 per cento

14 febbraio 2016 sez.</column>
        </table>
        <table name="tblWebData">
            <column name="Article">Pisapia in Iran con il modello Milano


LA MISSIONE/IN VIAGGIO CON LE PARTECIPATE, PRIMA CITTÀ EUROPEA

È IL «MODELLO Milano», quello che oggi Giuliano Pisapia presenterà al suo collega di Teheran Mohammad Baqer Qalibaf: dalla lotta all'inquinamento alla mobilità dolce, dalla gestione dei rifiuti alla lotta agli sprechi. Ma quella guidata dal sindaco in Iran è anche una missione più ampia, che coinvolge le principali società partecipate del Comune (Atm, A2a, Mm e Sea) e aziende private del settore ambientale.

È lo stesso Pisapia a spiegare: «Siamo la prima città europea ad arrivare a Teheran dopo la fine delle sanzioni internazionali dello scorso gennaio. Lo facciamo con il &quot;Sistema Milano&quot;, forti dell'eccellenza delle nostre aziende municipalizzate e private, per cogliere le opportunità di un grande mercato che si riapre al mondo e di metropoli in pieno sviluppo verso un futuro di smart city». Non solo. Il viaggio in Medio Oriente toccherà la capitale e la città di Isfa-han. «E con i sindaci — continua Pisapia — parleremo anche del potenziamento di una collaborazione ad ampio raggio, dalla cultura alla ricerca scientifica, al turismo».

©RIPRODUZIONE RISERVATA

IL SINDACO

Con lui i rappresentanti di A2a, Atm, Sea e Mm

15 febbraio 2016 sez.</column>
        </table>
        <table name="tblWebData">
            <column name="Article">Cosa nostra cambia pelle &quot;Federazione di gruppi come in una holding&quot;


L'APPELLO DI ADDIOPIZZO AI COMMERCIANTI: USCITE DAL SILENZIO

SALVO PALAZZOLO

«Una federazione di clan molto radicata nel territorio della provincia di Catania». Questo erano diventati i Laudani. Nel complesso, «una holding». Eccolo, il segno del cambiamento. Ma nella continuità. Perché il patriarca dei Laudani è sempre lo stesso, da sempre. Un arzillo novantenne - è don Sebastiano Laudani dicono le intercettazioni - che ragiona ancora come se il tempo non fosse mai passato in Sicilia. E forse, verrebbe da dire, ha ragione lui. Perché a Catania gli esattori del pizzo continuano ad avere vita facile: nessun commerciante, nessun imprenditore ha denunciato i ricatti dei Laudani. E ieri mattina, dopo la conferenza stampa in procura, Addiopizzo ha rilanciato un appello: «Non esistono zone franche per la mafia. Esistono invece istituzioni capaci di non abbassare mai la guardia, vanno sostenute ». Nella speranza che adesso i commercianti citati nelle intercettazioni e dai pentiti decidano di ammettere i ricatti. E rilanciare le indagini. Chissà se ci sarà una primavera dell'antiracket anche a Catania, come a Palermo. I ragazzi di Addiopizzo sono pronti a raccogliere le segnalazioni e ad accompagnare i commercianti al palazzo di giustizia.

In attesa, non resta che entrare nei gangli di una macchina criminale che sembrava essere relegata alle sanguinose faide degli anni Ottanta. E invece, negli ultimi tempi, ha saputo riconventirsi a un modello di novità. E non sorprende che il percorso di cambiamento sia passato dal ruolo delle donne, che sono ormai registe della riorganizzazione nelle cosche di mezza Sicilia. Il patriarca dei Laudani non aveva avuto alcun dubbio sulla designazione da fare per la gestione della cassa. Le donne del clan non hanno deluso. Sempre attente e puntuali nell'amministrazione delle risorse in tempo di crisi. Decise nell'applicazione degli ordini dal carcere. E pronte a trovare nuovi investimenti. Nella testa del vecchio don Sebastiano le donne sono di gran lunga più affidabili degli uomini. E anche in questo, dal suo punto di vista, aveva ragione. Perché proprio un suo nipote, Giuseppe Laudani, un tempo ragazzo prediletto, ha consentito ai magistrati della Dda di Catania di svelare i segreti dell'organizzazione. E la federazione dei Laudani sul territorio è stata disarticolata nei suoi meccanismi più profondi. Perché la federazione era soprattutto questo, solida organizzazione orizzontale, con una forte dimensione verticale. Ovvero, i clan avevano autonomia nella gestione dei piccoli affari di droga ed estorsione, ma dovevano obbedire agli ordini del vertice per le questioni più importanti.

Così funzionava la federazione della mafia catanese. Un modello che sembra vincente nella riorganizzazione mafiosa. Perché non è più tempo di maxi strutture criminali, anche la mafia siciliana è diventata flessibile e dinamica. Una lezione di politica ed economia criminale.

©RIPRODUZIONE RISERVATA

Gli affari sul territorio potevano essere gestiti in autonomia ma sulle questioni importanti si obbediva agli ordini del vertice

LA MANAGER

Sopra, Maria Scuderi, al vertice negli affari di mafia che gestiva con piglio manageriale

11 febbraio 2016 sez.</column>
        </table>
        <table name="tblWebData">
            <column name="Article">A Ballarò riapre il pub sottratto alla mafia


SU WWW.PALERMO.REPUBBLICA.IT

27 gennaio 2016 sez.</column>
        </table>
        <table name="tblWebData">
            <column name="Article">Il militare, il tassista e il cicloattivista In video i 200 M5S


MAURO FAVALE

C'è il militare dei corpi speciali, con alle spalle missioni all'estero, il tassista con 10 anni di lavoro, il cicloattivista che lavora per Wwf e Legambiente e il vigile urbano. E poi, ancora, l'ex sindacalista Cgil che, 15 anni fa, ha abbandonato Rifondazione Comunista, l'impiegato dell'agenzia delle dogane anche lui ex Prc, con alle spalle (secondo il curriculum) anche una partecipazione al movimento della &quot;Pantera&quot; nel 1990 a Tor Vergata. E, scorrendo, arriva il tassista, il dipendente di Alitalia, il giovane diplomato, l'ex di Forza Italia, il poliziotto, diversi architetti, molti informatici.

C'è davvero di tutto, mondi, provenienze ed esperienze diversissime tra i 200 aspiranti candidati al Campidoglio per il MoVimento 5 Stelle. Ieri, dopo settimane di «spasmodica attesa», come l'ha definita Roberta Lombardi, la vera macchina dei 5 Stelle nella capitale, sul blog di Beppe Grillo sono comparsi curriculum e video dei militanti che correranno per un posto in Aula Giulio Cesare. Tra di loro c'è anche l'aspirante sindaco, il &quot;portavoce&quot;, nel linguaggio grillino, che secondo i sondaggi dovrebbe agevolmente arrivare almeno al ballottaggio. Per sapere il nome, però, bisognerà attendere ancora qualche giorno, perché il complicato meccanismo prevede una prima votazione tra gli iscritti (9.500 circa a Roma) da cui ci sarà la scrematura: solo 49 promossi, i componenti della lista per le Comunali. I primi 10 si sottoporranno al secondo turno. Ne resterà soltanto uno, il candidato sindaco che dovrebbe essere ufficializzato tra una decina di giorni.

Nell'attesa vale la pena esaminare i 200 video, tutti con sfondo anonimo, tutti tra il minuto e mezzo e i 2 minuti con qualche eccezione: Paolo Scarlato, 31 anni, regista, ha postato un suo cortometraggio di 15 minuti intitolato &quot;Questo è un paese per vecchi&quot;. Nella media il video di Marcello De Vito, già candidato sindaco nel 2013, favorito e sponsorizzato dalla Lombardi. Nel III Municipio, il suo nome compare per primo, scalato in alto nonostante il criterio sia l'ordine alfabetico. Un posizionamento che ha fatto infuriare gli altri candidati che hanno sottoposto la questione al gruppo dei parlamentari. Virginia Raggi, l'altra favorita, sospinta, si dice, da Alessandro Di Battista, è nell'elenco dei candidati nel XIV Municipio: 1 minuto e mezzo di video in cui l'ex consigliera rivendica il suo ruolo e quanto fatto in Aula Giulio Cesare nei 2 anni e mezzo di opposizione in Campidoglio. Efficaci e decisamente più esperti degli altri anche Daniele Frongia ed Enrico Stefano, anche loro in Aula Giulio Cesare tra il 2013 e il 2015.

Sempre nel III Municipio, &quot;feudo&quot; della Lombardi, si è candidato il suo collaboratore parlamentare, Gianpiero Padalino, mentre nel VII, molto vicino alla Lombardi è anche il vigile urbano Romolo Bonarota. Diversi hanno un passato politico nell'Idv. Mario Canino è già stato consigliere col Prc nell'ex IV Municipio. Domenico Faccini, invece, è stato all'inizio degli anni ‘80 col Psi di Bettino Craxi e, nel suo curriculum da attivista, inserisce le 52 riunioni a 5 Stelle a cui ha partecipato. Nel II Municipio, poi, c'è Antonio Aquilino, fratello di Andrea, candidato nel 2013 alla Regione Lazio. Quest'ultimo fu espulso dal M5S nel 2014 per aver fatto, spiegava la diffida, «propaganda politica in qualità di sedicente &quot;portavoce&quot; e rappresentante degli attivisti cattolici del M5S».

©RIPRODUZIONE RISERVATA

16 febbraio 2016 sez.</column>
        </table>
        <table name="tblWebData">
            <column name="Article">Roma, 5Stelle in video e lite a destra


ROMA.

Ci sono avvocati e portantini, professori e militari, insegnanti di sostegno e casalinghe. C'è chi ha militato nel Psi di Bettino Craxi, chi giura di non aver mai avuto altro partito prima dell'M5S, chi mette nel curriculum lauree su lauree e chi si ferma a sottolineare tutte le volte in cui ha partecipato a una manifestazione con Beppe. I nomi, i curricula e i video dei 209 candidati alle comunali di Roma per il Movimento 5 stelle sono stati pubblicati ieri sul blog. È la prima tappa di un percorso - tutto pubblico che porterà alla scelta del candidato sindaco. Un percorso completamente diverso da quello di Torino, dove si è scelta per acclamazione Chiara Appendino, o di Milano, dove Patrizia Bedori ha vinto in comunarie fisiche in un auditorium di quartiere. Non si è passati dal blog a Bologna o a Cosenza. Non si sa ancora se si farà per Trieste, dove il meet up si è spaccato e i candidati sono due, o a Napoli, dove le voci accreditano la professoressa di veterinaria Francesca Menna, ma chi lavora al dossier dice: «Niente è ancora deciso».

Nella capitale i parlamentari romani - soprattutto Roberta Lombardi, Paola Taverna e Alessandro Di Battista - hanno lavorato per mesi a queste affollate primarie on line. Fino a domani ci sarà tempo per visualizzare i profili e i video dei candidati, accuratamente divisi per municipio. Giovedì mattina si comincerà a votare e si formerà l'elenco dei 48 che comporranno la lista per il consiglio comunale. Un elenco che non sarà definitivo, perché bisognerà verificare i requisiti di legge e garantire la rappresentanza di genere (stavolta le donne sono meno del solito). Tra questi 48 i primi 10 - evidenziati in ordine alfabetico - accederanno al ballottaggio (i voti ottenuti non saranno rivelati per non influenzare il secondo turno). Lunedì prossimo i finalisti saranno presentati agli attivisti in assemblea. Martedì 23 verranno pubblicati sul blog i lori nuovi video di presentazione e mercoledì 24 partirà il voto che porterà alla scelta del candidato sindaco. Alla fine di tutto, il prescelto si presenterà in conferenza stampa con accanto i 7 parlamentari romani, i garanti che lo accompagneranno in campagna elettorale e che avranno voce in capitolo anche nella scelta della squadra e in un'eventuale amministrazione a 5 stelle. Nei video, a parlare più da politici sono i consiglieri uscenti Marcello De Vito e Virginia Raggi, considerati finora i favoriti, anche se nessuno esclude che possano esserci sorprese. E mentre l'M5S decide nel centrodestra si litiga. In un'intervista a Radio Capital l'ex capo della Protezione Civile Guido Bertolaso ha detto: «Non userei le ruspe contro i rom, userei più diplomazia, più tatto, più cautela. Io mi metto sempre dalla parte dei più deboli e i rom sono una categoria che è stata vessata e penalizzata ». Affermazione che non è piaciuta agli alleati del candidato sindaco, soprattutto a Matteo Salvini: «Sia ben chiaro che se un sindaco vuole governare con noi twitta in serata il segretario della Lega - i campi rom li sgombera dal primo all'ultimo! Punto».

©RIPRODUZIONE RISERVATA

In dieci parteciperanno al ballottaggio De Vito e Raggi restano i favoriti

Annalisa Cuzzocrea16 febbraio 2016 sez.</column>
        </table>
        <table name="tblWebData">
            <column name="Article">LE DEBOLEZZE PARALLELE PER IL CAMPIDOGLIO


AROMA, città devastata che guarda con curiosità alle prossime elezioni, i sondaggi più recenti indicano una sostanziale parità fra il Pd e i Cinque Stelle. Ma questo non significa che siano già decisi i due blocchi destinati al ballottaggio. La contesa per il Campidoglio è più complicata di come appare e le sorprese non mancheranno. Quel che si può dire è che al momento i contendenti in campo hanno messo in mostra soprattutto le loro debolezze e le loro paure. Tanto che un navigatore del web ha scritto, fra il serio e il faceto: &quot;sembra che a Roma l'unico desideroso di vincere sia Marchini&quot;.

Non è proprio così, naturalmente, tuttavia il quadro è confuso come mai in passato e il centrista Marchini, finora solo quarto nei sondaggi dopo grillini, centrosinistra e centrodestra, ha la possibilità di risalire la china in quanto plausibile beneficiario dei limiti e della scarsa credibilità degli altri schieramenti. Del resto, ognuno ha le sue spine nel fianco. Il centrodestra ha un candidato, Bertolaso, che sta suscitando forti perplessità nello stesso campo berlusconiano allargato. L'anziano leader, peraltro, ha imposto la sua volontà agli alleati, ma sembra il primo a non credere alle possibilità dell'ex signore della Protezione civile.

Il dato singolare è che l'uomo di Berlusconi, da un lato, e quello di Renzi, ossia Giachetti, dall'altro, dovranno fronteggiare sul piano elettorale un problema identico e speculare: la spina nel fianco al primo turno di candidature di disturbo concepite per tagliare loro le gambe. Bertolaso avrà alla sua destra Storace, il cui piccolo partito conta poco sul piano nazionale, ma a Roma dispone di un discreto patrimonio di voti. Tutti sottratti alla già precaria navicella su cui si sono imbarcati Forza Italia, Fratelli d'Italia e Lega.

A sinistra avremo le primarie che potrebbero non essere un picnic per il proconsole di Renzi. Il quale è noto come persona seria e concreta, ma il suo principale rivale, Morassut, la cui discesa in campo è tutto tranne che meramente simbolica, non è da meno: purtroppo per loro, entrambi pagano un prezzo al dissesto politico che ha messo a terra la capitale. Tuttavia, nell'ipotesi tutto sommato realistica che Giachetti la spunti sul rivale, il candidato del Pd dovrà mettere nel conto di perdere voti alla sua sinistra. La candidatura di Fassina e in aggiunta il ruolo che si ritaglierà l'ex sindaco Ignazio Marino sono altrettanti colpi di scimitarra contro l'operazione renziana. Marino vuole vendicarsi e costringere il Pd alla resa; Fassina, più politico, vuole indurre il premier- segretario a correggere la sua linea e a trattare con i gruppi di minoranza.

L'effetto finale non cambia. Storace a destra, Fassina e Marino a sinistra: l'uno e gli altri rendono meno prevedibile il percorso dei due schieramenti e ne mettono in luce le contraddizioni interne. È la conseguenza inevitabile dei lunghi anni di malgoverno della città, un'onda lunga che travolge i normali criteri della campagna elettorale. A vantaggio dei Cinque Stelle? Questo è tutto da vedere. Mesi fa il movimento grillino sembrava inarrestabile e destinato a un facile trionfo. Oggi il profilo del favorito è corroso da molti fattori, ma da uno in particolare: non saper ancora scegliere un candidato idoneo e capace di parlare alla città. Una città talmente esasperata da aver bisogno di credere in fretta a qualcuno e qualcosa.

Il M5S traccheggia, avendo avviato una complicata procedura per scegliere un nome che sarà comunque poco conosciuto, con un'immagine da costruire e un programma da spiegare. Il meno che si possa dire è che oggi, a metà febbraio, il movimento di Grillo non sta sfruttando le difficoltà di Renzi e Berlusconi. Anzi, la scena mediatica negli ultimi giorni è stata occupata stabilmente dal Pd e dal centrodestra. Con i loro errori e le loro incongruenze, certo. Ma l'assenza dal campo dei Cinque Stelle non è un buon viatico per una campagna che sarà lunga e soprattutto dovrà essere convincente.

©RIPRODUZIONE RISERVATA

Stefano Folli16 febbraio 2016 sez.</column>
        </table>
        <table name="tblWebData">
            <column name="Article">Dalle metropolitane all'acciaio e alle auto l'Argentina targata Italy


ROMA.

Matteo Renzi è arrivato ieri sera in Argentina per la prima visita di un premier italiano dopo 18 anni. E fin dal primo incontro, con gli alunni della scuola italiana Cristoforo Colombo, ha fatto capire il taglio di business della visita. Quando un bambino gli ha detto che la Nutella è una delle cose belle dell'Italia, Renzi ha risposto: «Pensate che all'Expo un ministro straniero (Ségolène Royal,

ndr)

ha detto che fa male...poi si è scusato». Il premier resterà poche ore in Argentina ma stamattina, prima dell'incontro con il presidente Mauricio Macri, troverà il tempo per visitare il cantiere del Sarmiento, 30 chilometri di ferrovia urbana a Buenos Aires che la Ghella di Roma, una delle più gloriose società di costruzioni italiane nata nel 1894, sta interrando e trasformando in metropolitana. «È motivo di grande orgoglio per noi», commenta Giandomenico Ghella, presidente del gruppo (l'ad Enrico, suo fratello, è a Buenos Aires con Renzi), che si è fatto conoscere per un progetto di un collettore di acque pluviali concluso l'anno scorso e altre opere di disinquinamento.

È fittissimo il parterre di capi azienda che accompagna Renzi in quest'ennesima operazione di diplomazia economica, spianata dal sofferto accordo sui Tango Bonds finalmente raggiunto: 50mila risparmiatori italiani verranno risarciti dopo 15 anni dal default del Paese. Ci sono i dirigenti delle Ferrovie dello Stato, interessati al maxi-progetto da 16 miliardi di dollari di ristrutturazione dell'intera rete ferroviaria, della Finmeccanica in cerca di commesse nella difesa, della Trevi coinvolta in progetti di consolidamento del terreno per le fondamenta delle infrastrutture, la sua specialità. E ci sono naturalmente i quasi- padroni di casa della Techint e della Fiat/Fca, due gruppi radicati da decenni in Argentina. Il primo, lanciato qui da Agostino Rocca nel 1945 (il nonno dell'attuale presidente dell'Assolombarda, Gianfelice), è con 60mila dipendenti la maggior realtà non solo della siderurgia ma di tutta l'industria del Paese. Il gigante automobilistico invece cominciò nel 1963 con la fabbrica El Palomar vicino alla capitale che sfornava 600 e 1500, e chiuse negli anni ‘80. Nel 1996 ha inaugurato uno stabilimento da 220mila auto l'anno a Cordoba dove lavorano 4500 persone. E dal 2013 gli ha affiancato un impianto che produce i trattori Cnh Industrial, i camion Iveco e poi motori e veicoli industriali, con 1200 addetti. Altrettanto consistente la presenza italiana in settori non manifatturieri: le Generali, tramite la controllata locale Caja, danno lavoro a 4800 persone con 68 filiali, uno dei principali &quot;asset manager&quot; del Paese.

Ma dove le possibilità di sviluppo del made in Italy sembrano illimitate è nell'agroalimentare, appena il nuovo governo smantellerà come ha promesso le barriere autarchiche all'interscambio erette nei lunghi anni del post-peronismo dei coniugi Nestor e Cristina Kirchner. Spiega Luigi Scordamaglia, ad dell'Inalca (gruppo Cremonini) e presidente di Federalimentare, a Buenos Aires con Renzi: «Si calcola che negli anni della &quot;chiusura&quot; l'Argentina abbia perso 150 miliardi di export. Abbiamo avviato decine di collaborazioni».

©RIPRODUZIONE RISERVATA

Si tratta della prima visita di un presidente del Consiglio italiano negli ultimi 18 anni

L'ARRIVO

Matteo Renzi accolto a Buenos Aires dal sindaco Horacio Rodriguez Larreta

FOTO: © LAPRESSE/ EFE

Eugenio Occorsio16 febbraio 2016 sez.</column>
        </table>
        <table name="tblWebData">
            <column name="Article">Cosa nostra cambia pelle “Federazione di gruppi come in una holding”

... commerciante, nessun imprenditore ha denunciato i ricatti dei Laudani. E ieri mattina, dopo la conferenza stampa in procura, Addiopizzo ha rilanciato un appello: «Non esistono zone franche per la mafia...
la Repubblica 11 febbraio 2016 pag. 06 sez. CRONACA</column>
        </table>
        <table name="tblWebData">
            <column name="Article">FONDI COMUNI APERTI-SICAV ITALIANI E LUSSEMBURGHESI DEL 15 FEBBRAIO 2016


TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi TITOLI VAL. e VALe Diff.% oggi Ieri 12 mesi

ANM ANIMA OBBLIGAZIONARIO EMERGENTE CL.A 6,879 6,874 -4,92 ANM ANIMA PACIFICO CL.A ............................................ 5,711 5,447 -15,74 ANM ANIMA PACIFICO F .................................................. 5,874 5,601 -15,09 ANM ANIMA PIANETA CL.A............................................ 12,176 12,135 2,45 ANM ANIMA PIANETA F................................................... 12,360 12,318 2,96 ANM ANIMA RISERVA EMER. CL.A .................................. 4,806 4,745 -9,35 ANM ANIMA RISERVA EMER. F......................................... 4,829 4,768 -9,59 ANM ANIMA RISERVA GLOB. CL.A.................................. 5,002 4,988 -1,30 ANM ANIMA RISERVA GLOB. F......................................... 5,054 5,040 -0,90 ANM ANIMA RISPARMIO CL.A ........................................ 7,091 7,080 -2,67 ANM ANIMA RISPARMIO F ............................................... 7,241 7,229 -2,66 ANM ANIMA SALVADANAIO CL.A ............................... 12,157 12,150 -0,42 ANM ANIMA SALVADANAIO F ..................................... 12,291 12,283 -0,02 ANM ANIMA SFORZESCO CL.A...................................... 12,027 11,952 -2,36 ANM ANIMA SFORZESCO F............................................ 12,266 12,188 -1,81 ANM ANIMA TR. 18 M.CEDII ............................................. 5,088 5,088 -0,72 ANM ANIMA TRAG 17 CED4 3.......................................... 5,197 5,197 -1,54 ANM ANIMA TRAG 2016 CED3 ....................................... 5,681 5,681 -1,00 ANM ANIMA TRAG 2017 CED4 ....................................... 5,105 5,105 -0,63 ANM ANIMA TRAG 2017 CED4 II .................................... 5,469 5,469 -1,01 ANM ANIMA TRAG 2017 M.CED...................................... 5,153 5,153 -1,84 ANM ANIMA TRAG 2018 CED6 ....................................... 5,013 5,013 -1,07 ANM ANIMA TRAG 2018 T.CED ...................................... 5,277 5,277 -1,02 ANM ANIMA TRAG II 2016 ................................................ 5,715 5,715 -0,61 ANM ANIMA TRAGUARDO 2016 .................................... 5,446 5,446 -0,71 ANM ANIMA TRAGUARDO 2018 .................................... 5,904 5,904 -0,63 ANM ANIMA TRICOLORE CL.A ........................................ 6,405 6,372 0,65 ANM ANIMA TRICOLORE F ............................................... 6,652 6,617 1,26 ANM ANIMA VALORE GLOB. F ...................................... 30,273 29,501 -15,01 ANM ANIMA VALORE GLOBALE CL.A ......................... 29,714 28,958 -15,68 ANM ANIMA VISCONTEO CL.A ..................................... 41,740 41,208 -5,28 ANM ANIMA VISCONTEO F ............................................ 42,471 41,928 -4,72 ANM CAPITALE PIÙ OBBL. F ............................................. 6,090 6,090 -1,63 ANM CAPITALE PIÙ OBBL. N ............................................ 5,938 5,938 -2,50

TEL.02-97685001/800-893989

ACOMEA AMERICA A1 .................................................... 13,427 13,385 -30,23 ACOMEA AMERICA A2 .................................................... 14,064 14,018 -29,58 ACOMEA AMERICA Q2..................................................... 13,550 13,507 -ACOMEA ASIA PAC. A2 ..................................................... 4,550 4,320 -11,86 ACOMEA ASIA PAC. Q2 ..................................................... 4,396 4,174 -ACOMEA ASIA PACIFICO A1 ............................................ 4,362 4,142 -12,69 ACOMEA BREVE TERM. A1.............................................. 14,477 14,461 -0,50 ACOMEA BREVE TERM. A2 .............................................. 14,711 14,695 -0,20 ACOMEA BREVE TERM. Q2 ............................................. 14,512 14,496 -ACOMEA ETF ATTIVO A1................................................... 3,762 3,658 -23,47 ACOMEA ETF ATTIVO A2................................................... 3,916 3,808 -22,73 ACOMEA ETF ATTIVO Q2................................................... 3,793 3,688 -ACOMEA EUROBB. A1 ..................................................... 16,772 16,750 -2,31 ACOMEA EUROBB. A2 ..................................................... 17,083 17,060 -1,91 ACOMEA EUROBB. Q2...................................................... 16,828 16,805 -ACOMEA EUROPA A1 ...................................................... 12,290 11,869 -13,98 ACOMEA EUROPA A2 ...................................................... 12,801 12,362 -13,35 ACOMEA EUROPA Q2 ...................................................... 12,384 11,959 -ACOMEA GLOBALE A1..................................................... 10,123 9,878 -19,10 ACOMEA GLOBALE A2..................................................... 10,708 10,448 -18,12 ACOMEA GLOBALE Q2 .................................................... 10,226 9,978 -ACOMEA ITALIA A1........................................................... 16,824 16,163 -21,94 ACOMEA ITALIA A2........................................................... 17,552 16,861 -21,20 ACOMEA ITALIA Q2 .......................................................... 16,931 16,264 -ACOMEA LIQUIDITA' A1 ................................................... 8,957 8,956 0,06 ACOMEA LIQUIDITA' A2 ................................................... 8,958 8,957 0,06 ACOMEA LIQUIDITA' Q2.................................................... 8,957 8,956 -ACOMEA PAESI EM. A1....................................................... 5,243 5,094 -22,00 ACOMEA PAESI EM. A2....................................................... 5,494 5,337 -21,14 ACOMEA PAESI EM. Q2 ..................................................... 5,230 5,080 -ACOMEA PATR. AGGR. A2................................................. 3,683 3,641 -13,01 ACOMEA PATR. AGGR.A1 ................................................. 3,505 3,466 -14,07 ACOMEA PATR. DINAM.A1............................................... 4,779 4,738 -12,09 ACOMEA PATR. DINAM.A2............................................... 4,947 4,905 -11,31 ACOMEA PATR. PRUD. A1................................................. 5,338 5,292 -15,40 ACOMEA PATR. PRUD. A2................................................. 5,517 5,469 -14,87 ACOMEA PATR.AGGR. Q2 ................................................. 3,542 3,501 -ACOMEA PATR.DINAM. Q2 .............................................. 4,815 4,773 -ACOMEA PATR.PRUD. Q2 ................................................. 5,369 5,322 -ACOMEA PERFORM. A1 .................................................. 18,917 18,748 -14,45 ACOMEA PERFORM. A2 .................................................. 19,384 19,209 -13,98 ACOMEA PERFORM. Q2................................................... 19,010 18,839 -

TEL.02-88981

AZIMUT DINAMICO ......................................................... 27,364 27,089 -2,86 AZIMUT REDDITO USA.................</column>
        </table>
        <table name="tblWebData">
            <column name="Article">L'IMPRENDITORIA GIOVANILE UNA SFIDA PER IL MEZZOGIORNO


PAOLA DE VIVO

LA condizione giovanile nel Mezzogiorno è drammatica. Tra le tante conseguenze del mancato sviluppo, vi sono i consueti fenomeni di alta dispersione scolastica, di elevati tassi di devianza e disoccupazione. In un quadro così critico, si torna a discutere di autoimpiego e imprenditorialità, con un rilancio del ruolo propulsivo del mercato che si afferma ogni qual volta le politiche di intervento statale si indeboliscono. Spetta ora ai giovani &quot;industriarsi&quot;, diventare &quot;creativi&quot;, capaci di &quot;intraprendere&quot;. Intorno a queste parole chiave si stanno ridefinendo le politiche pubbliche per l'occupazione, con i giovani percepiti come soggetti attivi e responsabili del progetto di cambiamento cui deve aspirare il Mezzogiorno.

Una sfida che in parte è stata raccolta, per quanto i capitani di impresa rimangono un'esigua minoranza e nel frattempo aumenta quella fascia di marginalità sociale composta da giovani che non studiano e non lavorano.

Mentre la crisi finanziaria continua a mordere, secondo il Rapporto Censis del 2014, l'Italia si distingue dai principali paesi europei per avere il più alto numero di giovani lavoratori autonomi (941 mila nella fascia d'età compresa tra i 20 e i 34 anni, mentre in Inghilterra sono 849 mila e in Germania 528 mila). Ancora più significativo è che dal 2009 ad oggi sono circa settemila i giovani titolari d'impresa in più (+20,4 per cento) e, soprattutto, che in queste dinamiche il Mezzogiorno è protagonista. I dati più recenti derivanti dai registri delle Camere di commercio attestano che vi sono in Italia quasi 653 mila imprese giovanili, il 10,8 per cento dello stock imprenditoriale complessivo nazionale e che il Mezzogiorno, con il 13,5 per cento, supera la media nazionale. In quest'area 12 imprese familiari su 100 sono guidate da giovani sotto i 35 anni, con la Calabria prima regione italiana, seguita dalla Campania.

Da una ricerca più contestualizzata sull'area meridionale, si evince che le imprese giovanili sono, in proporzione, maggiormente concentrate nelle regioni del Sud, dove è localizzato il 40,1 di quelle attive nel 2014 . Tra le prime dieci province italiane per numero d'imprese guidate da giovani, sei appartengono al Mezzogiorno e Napoli è al secondo posto della classifica, con 33.414 imprese, pari al 6 per cento del totale nazionale.

Cifre che necessitano di ulteriori approfondimenti, ma che restituiscono la difficoltà di interpretare i cambiamenti socio-economici che attraversano il Sud Italia. Se in superficie tutto può apparire immobile, ci sono giovani che hanno puntato sull'agricoltura innovativa; altri sono stati invece attratti dall'imprenditoria sociale, dando vita a cooperative che si occupano di soggetti svantaggiati, sopperendo in molti casi ai limiti del welfare. Essi creano poi iniziative significative per la valorizzazione dei beni culturali; oppure, gestiscono beni confiscati alla camorra, avviando negli immobili attività imprenditoriali che diventano anche forme di resistenza civile e di lotta alla illegalità e criminalità. Tra i motivi per cui i giovani intraprendono vi è spesso la convinzione che si possano innovare pratiche e modalità del fare impresa, agendo su un contesto che proprio in quanto vincolante e contradditorio, richiede di adoperarsi maggiormente per la responsabilità sociale, la sostenibilità ambientale e l'etica di impresa.

Nel caso italiano, dagli anni Ottanta in poi e sempre in un contesto di elevatissima disoccupazione giovanile, si sono varate misure a favore dell'autoimpiego e della creazione di impresa. La più nota è la legge 44/1986 per l'imprenditorialità giovanile. L'intervento legislativo nacque per sostenere i giovani meridionali che avessero delle idee interessanti, ma scarse disponibilità finanziarie, a diventare imprenditori. Un'impostazione di fondo richiamata ancora oggi da alcuni degli strumenti in campo. Si pensi ai recenti incentivi (Decreto legislativo 185/2000 e successive revisioni) sull'autoimpiego, declinati in tre grandi categorie: lavoro autonomo, micro-impresa, franchising, oppure a quelli sull'autoimprenditorialità, diventato &quot;Nuove imprese a tasso zero&quot;, e a Smart&amp;Start Italia, che sostiene la nascita e la crescita delle startup innovative. Gli esiti degli ultimi provvedimenti del governo italiano sono ancora da valutare, anche in merito agli occupati prodotti. Resta il fatto che, nonostante sia difficile esprimere un giudizio fondato su queste tipologie di intervento, vi è una certa concordanza tra esperti e studiosi nel ritenere che le imprese giovanili che nascono con gli incentivi pubblici hanno un tasso di sopravvivenza superiore a quelle che invece non sono state sostenute. I fenomeni di neo-imprenditorialità giovanile che si stanno affermando nel Mezzogiorno sono un segnale positivo ma ancora debole, che va perciò rafforzato.

In una regione come la Campania, ricca di capitale umano ma carente di capitali di investimento, le politiche per lo sviluppo regionale dovrebbero indirizzarsi verso questo segmento, dando fiducia e prospettive a tanti giovani che spesso hanno idee e capacità ma continuano a non avere i mezzi finanziari necessari per realizzarle.

©RIPRODUZIONE RISERVATA

16 febbraio 2016 sez.</column>
        </table>
        <table name="tblWebData">
            <column name="Article">Io e Tachis così è nato il miracolo del vino siciliano


DIEGO PLANETA

Si era alla fine degli anni Ottanta, bastava passare la &quot;linea Gotica&quot; per rendersi conto di cosa fosse lo stereotipo della Sicilia: mafia, feudi perduti e vini da buttare. Da produttore vinicolo, agricoltore e siciliano deciso a cambiare qualcosa, cercavo con insistenza testimoni del contrario, cercavo chi capisse ed amasse il Sud se pur con tutte le sue gravi contraddizioni ma con tante altre opportunità e mille fascinosi scenari e un bel giorno incontrai Giacomo Tachis.

SEGUE A PAGINA IX

Giacomo Tachis

09 febbraio 2016 sez.</column>
        </table>
        <table name="tblWebData">
            <column name="Article">VISITA GUIDATA AL QUARTIERE COPPEDE'


Alle 15 incontro davanti la chiesa di S.

Maria Addolarata a Piazza Buenos Aires, per iniziare la visita a uno dei quartieri più belli e originali della capitale realizzato dall'eccentrico architetto da cui prende il nome, costo visita 8 euro.

Alle 11, presso la Sala Sinopoli dell'Auditorium, la studiosa di civiltà bizantina Silvia Ronchey terrà una lezione speciale su Islam e Occidente: &quot;Immagini contro Dio. L'iconoclastia condivisa tra Oriente e Occidente&quot;. 12 euro, Viale de Coubertin 30

Alle 12.30 visita guidata agli affreschi di Raffaello e concerto di musiche del ‘500, dalle 9 alle 17 e dalle 15 alle 16 ci saranno altre due visite. Per il concerto è obbligatoria la prenotazione. Via della Lungara, 230 0668027268 / 397 farnesina@lincei.it .

DANZA ALLA GNAM

Alle 16 presso la sala del Mito della GNAM, conferenzaperformanc, sul pensiero filosofico contenuto nella danza di Merce Cunningham, tra i più grandi coreografi della danza contemporanea. Viale delle Belle Arti 131 -06.32298328.

14 febbraio 2016 sez.</column>
        </table>
        <table name="tblWebData">
            <column name="Article">&quot;È una ragazza madre, ha diritto alla casa popolare&quot;


ATER/LA SENTENZA DEI GIUDICI DEL TAR DÀ RAGIONE A UNA GIOVANE CHE, CON DUE FIGLI A CARICO, ERA COSTRETTA A VIVERE DAL PADRE

LORENZO D'ALBERGO

LE RAGAZZE madri hanno diritto a un alloggio popolare anche se i loro genitori abitano già in una casa Erp (Edilizia residenziale pubblica). A dare uno scossone alle graduatorie del Comune è il Tar del Lazio. I giudici della terza sezione quater hanno accolto il ricorso di una giovane con due figli a carico, creando di fatto un precedente a cui si potranno appellare tutte le donne nella stessa situazione.

Il ricorso al tribunale amministrativo è scattato il 7 febbraio del 2015. Quel giorno Paola (nome di fantasia) si è vista recapitare a casa una lettera di Roma Capitale con cui la sua richiesta veniva bocciata: per il Campidoglio la ragazza era già assegnataria di un alloggio Erp. Ad annullare il contenuto della missiva a un anno di distanza sono arrivate le toghe di via Flaminia. I giudici hanno prima ascoltato la storia della ricorrente: «Io e miei figli viviamo nella casa popolare assegnata a mio padre al Laurentino 38. Non ce la facevamo più a pagare le spese dell'appartamento in cui abitavamo ». In piena crisi economica e con due piccoli da crescere senza un compagno, Paola ha dimostrato al Tar di non poter permettersi un normale affitto e di aver bisogno di un alloggio popolare.

A quel punto i giudici hanno preso il bando comunale e letto tutto il testo fino ad arrivare a quel comma dell'articolo 11 evidentemente sfuggito ai tecnici del Campidoglio: «Possono partecipare al concorso per l'assegnazione di alloggi autonomamente rispetto al nucleo familiare di cui fanno parte le persone sole con almeno un figlio a carico». Automatica la bocciatura per il Comune: «L'amministrazione non ha considerato la peculiare posizione rivestita dalla ricorrente — si legge nella sentenza — certamente sola in quanto non coniugata e non convivente con altri che non siano i due figli minori a carico».

Una vittoria su tutta la linea per Paola e tutte le ragazze nelle sue condizioni: oltre al reinserimento in graduatoria, il Tar ha condannato il Comune a versare anche 1.500 euro alla mamma per risarcire le spese legali sostenute per difendere i propri diritti.

©RIPRODUZIONE RISERVATA

Il tribunale: &quot;Il suo nucleo familiare va considerato a sé anche se coabita col genitore in un appartamento Erp&quot;

IL TRIBUNALE

La sede del Tribunale amministrativo del Lazio che ha dato ragione a una ragazza madre contro il Comune

15 febbraio 2016 sez.</column>
        </table>
        <table name="tblWebData">
            <column name="Article">L'inedita amicizia fra giudice e ergastolano


C'è redenzione senza alcun perdono. Non doveva starci in un racconto, Fine pena: ora (Sellerio), che è la storia forte di un'inedita amicizia a distanza obbligata tra un condannato e il suo giudice, Elvio Fassone, per dieci anni a Palazzo Madama. Dentro al superbo cliché letterario immaginato da Simenon nel recinto delle ossessioni di un medico assassino, questa è tutta un'altra storia, scandita da 26 anni di lettere iniziate con un dono, una copia di Siddharta («Mai un uomo o un atto , è tutto samsara o tutto nirvana, ma un uomo è interamente santo o interamente peccatore»), e proseguita lungo il cammino delle rispettive esistenze.

Storia autentica e sorprendente come lo è la vita, capace di mettere in crisi mille certezze, anche quelle necessarie a difendersi dalle paure. Sicurezze granitiche come la galera, pozzo senza fondo nel quale gettare le anime criminali, ammantando quel gesto di parole sacre come giustizia che al loro rovescio nascondono l'impotenza di obiettivi lontani: espiazione, rieducazione, socializzazione. Posti nei quali farsi una doccia è solo una eventualità e la disperante ricerca di normalità è cucinarsi un pasto, sperando che l'odore del sugo basti a coprire i miasmi della turca. Dove ogni tempo, azione, prospettiva è scandita da un modello, un prestampato per la &quot;domandina&quot;. Dove il diritto, ogni diritto, è sospeso nel tempo dell'attesa, nella bizzaria dei regolamenti che vietano qui ciò che altrove è permesso.

Salvatore M., &quot;un maledetto del Bronx&quot;, affiliato poco più che ventenne alle cosche, sconta l'ergastolo per una sfilza di omicidi, modesto acconto dei molti che ha commesso. Al soldo dei padrini catanesi, si è conquistato quello che per lui è onore e rispetto. Un posto nel mondo. Posto sbagliato in un mondo sbagliato: la sua carriera è un lampo dannato. A 23 anni lo accusano, lo prendono e lo processano a 1.500 chilometri di distanza, in quella Torino che ha conosciuto ben prima del clamore e dello stupore a beneficio di telecamere, la solida presenza criminale con bollo di mafia che ha fatto del procuratore capo Bruno Caccia (1983) un martire su quella frontiera. Fassone è il presidente della corte che sulla scheda di Salvatore mette il sigillo di un «mai» alla data del fine pena e che il computer converte in un «9999». Può nascere un rapporto che non sia di odio da queste premesse? La storia che Fassone racconta dice di sì. Contro ogni pronostico, la mano che chiude quella cella è anche l'unica che Salvatore trova tesa davanti a sé. Perché, in definitiva, per dirla con le parole di Alavoine al &quot;suo&quot; giudice, «Se dovessi dare una diagnosi dell'amore direi: il bisogno di presenza, anzitutto».

©RIPRODUZIONE RISERVATA

ILLUSTRAZIONE DI ANNA GODEASSI

FINE PENA: ORA

di Elvio Fassone

SELLERIO

PAGG. 224 EURO 14

Enrico Bellavia14 febbraio 2016 sez.</column>
        </table>
        <table name="tblWebData">
            <column name="Article">Il Memoriale della Shoah e i muri del pianto


&lt; DALLA PRIMA DI CRONACA

FLAVIO FAVELLI

Proprio come quello ai caduti nella lotta contro la mafia a Palermo, quello ai caduti della Prima Guerra Mondiale a Cosenza o quello ai caduti di Nassiriya a Roma fino all'Empty Sky Memorial a Jersey City di fronte a Manhattan che è sorprendentemente simile al nostro. Da un punto di vista dell'arte, e non dell'architettura che è la sua sorella più di bocca buona, quello di Bologna ricalca una vecchia nostalgia per la scultura pesante tipica del Dopoguerra, dove la partita si giocava fra la forma e la materia, i concetti decisivi erano la pesantezza e la leggerezza e il problema principale, semmai, il piedistallo.

Il Memoriale della Shoah è ovviamente severo, ieratico, meditativo, didattico e, come è di gran moda oggi, partecipativo con i due gelidi blocchi che si aprono per fare passare il visitatore per un'esperienza sensoriale, ma è soprattutto illustrativo di un'idea dei promotori del concorso che il gruppo di architetti vincitori ha diligentemente e perfettamente redatto. Se si leggono i propositi del committente — sono quasi trenta righe che delineano una traccia precisa — si conviene che il progetto realizzato non poteva che essere la traduzione di un sermone di istruzioni e indicazioni che inevitabilmente trovano un naturale sviluppo col linguaggio sicuro e intramontabile della stele e del muro, oramai stereotipo del monumento. Il Memoriale bolognese conferma la consolidata abitudine di avvalersi di forme e materiali retoriche e pesanti, diventate classiche, per tentare di raccontare e custodire la Memoria che troppo spesso sembra rivolgersi a concetti logori ed idee prefabbricate come i due plinti scuri.

C'è solo da chiedersi come le generazioni di oggi, i giovani, invitati e acclamati da più parti, annegati nei nuovi orrizzonti liquidi e digitali, possano essere interessati da queste tavole della legge ossidate.

©RIPRODUZIONE RISERVATA

11 febbraio 2016 sez.</column>
        </table>
        <table name="tblWebData">
            <column name="Article">L’inedita amicizia fra giudice e ergastolano

... presenza criminale con bollo di mafia che ha fatto del procuratore capo Bruno Caccia (1983) un martire su quella frontiera. Fassone è il presidente della corte che sulla scheda di Salvatore mette il...
Enrico Bellavia la Repubblica 14 febbraio 2016 pag. 52 sez. RCULT</column>
        </table>
        <table name="tblWebData">
            <column name="Article">Renzi: &quot;Nessun favore alle Bcc toscane resta il sistema coop&quot;


ROMA.

Modello Unipol per le banche cooperative. È la soluzione adottata nella riforma delle Bcc approvata dal Consiglio dei ministri mercoledì sera. Lo dice il premier Matteo Renzi: «Con il &quot;modello Unipol&quot; la banca si trasforma in spa ma è partecipata completamente o con una quota di maggioranza dalla cooperativa». Insomma resta nel sistema cooperativo. Il decreto dovrebbe essere pubblicato la prossima settimana sulla Gazzetta Ufficiale. Renzi parla di «polemiche assurde » quelle scoppiate dopo il varo del provvedimento con l'accusa al governo di favorire le banche toscane. «Le regole valgono per tutti, non solo per quelle toscane. Ci sono vincoli e tetti uguali per tutti. Quale sarebbe il vantaggio per gli istituti toscani? L'intero sistema del credito è sotto pressione, quello italiano ma anche quello tedesco con il caso Deutsche Bank, e viene sollevato il problema delle banche cooperative che rappresentano il 7 % degli impieghi? Ho fatto le cose a regola d'arte, nessuno può rimproverarmi di nulla. Sono polemiche strumentali».

Si tratta di capire però come tecnicamente dovrebbe funzionare la riforma, visto che i testi approvati a Palazzo Chigi non sono stati ancora resi noti. Bisogna fare un passo indietro. La riforma del credito cooperativo ha avuto una lunga gestazione. Il ministro dell'Economia, Pier Carlo Padoan, avrebbe voluto farla insieme a quella dei grandi istituti popolari che sono stati trasformati in spa. È prevalsa l'idea di separare le due riforme. A quella delle cooperative hanno lavorato insieme per mesi Federcasse, l'associazione a cui aderiscono quasi tutti gli istituti, l'Economia e la Banca d'Italia. La soluzione concordata da questi tre soggetti è stata sostanzialmente recepita dal governo. Salvo su un punto che ha scatenato una serie di polemiche. Il governo, diversamente dall'accordo, ha previsto la possibilità che le banche cooperative con più di 200 milioni di patrimonio, possano non aderire alla holding unica a cui dovranno confluire tutti gli altri istituti del settore. Potranno smarcarsi versando all'erario il 20 per cento delle riserve accumulate grazie al trattamento fiscale di vantaggio previsto per le cooperative. Secondo Federcasse il tetto dei 200 milioni sarebbe incostituzionale e discriminatorio ma la stessa possibilità di utilizzare il patrimonio della cooperativo per entrare nel capitale della banca sarebbe contrario alle leggi sulla cooperazione. Tesi, peraltro, sostenuta dal ministro dell'Ambiente, Gian Luca Galletti, anche durante il Consiglio dei ministri: «A me sta a cuore che la storia di 130 anni di cooperazione non venga mai sfalsata e trascinata via». Qualche riserva pure dal ministro dei Trasporti e delle Infrastrutture, Graziano Delrio, che avrebbe preferito due holding anziché una sola. Posizione simile a quella del sottosegretario Luca Lotti intorno al quale ruota soprattutto la polemica politica visto che il padre è dirigente della toscana Banca di Cambiano (una di quelle che potrebbe non aderire alla holding) il cui presidente è il renziano Paolo Regini, marito della senatrice dem Laura Cantini. Certo è che oltre ad un gruppo di banche toscane altre potrebbero sfilarsi come la Cassa Padana e in ogni caso chi lo farà vincolerà per anni gli utili realizzati per pagare le tasse.

Dal punto di vista tecnico la cooperativa che deciderà di non aderire alla holding unica potrebbe scorporare l'attività bancaria, rimanendo una cooperativa a mutualità prevalente. L'attività bancaria verrebbe svolta da una società per azioni il cui capitale verrebbe sottoscritto con il patrimonio della coop. Lo stesso schema Unipol o delle grandi cooperative di consumo.

©RIPRODUZIONE RISERVATA

Il testo del Tesoro modificato a Palazzo Chigi. Il premier : &quot;Polemiche strumentali&quot;

LA SEDE

A Roma la sede dell'Istituto Centrale del Credito Cooperativo.

Mercoledì sera il Consiglio dei ministri ha approvato la riforma delle Bcc

FOTO: ©IMAGOECONOMICA

Roberto Mania14 febbraio 2016 sez.</column>
        </table>
        <table name="tblWebData">
            <column name="Article">Jammer e cellulari per non essere intercettati


Nuova udienza, ieri, nel processo a Mafia Capitale: è stata sentita il capitano del Ros Federica Carletti — terzo testimone dell'accusa — che, attraverso la &quot;lettura&quot; di intercettazioni ambientali e telefoniche, ha ricostruito come i sodali dell'organizzazione facessero uso di utenze telefoniche &quot;dedicate&quot; che venivano cambiate più o meno ogni mese per rendere difficoltose eventuali intercettazioni. Si è parlato anche dell'uso dei jammer — i disturbatori di frequenza — e di come i collaboratori di Buzzi fossero a conoscenza di entrambe le misure. Preoccupazione invece per una perquisizione della guardia di finanza nella sede della cooperativa 29 Giugno: Buzzi chiama subito Carminati. Durante l'udienza sono intervenuti Claudio Caldarelli e Buzzi per precisazioni sugli assetti delle&quot;sue&quot; cooperative.

( rory cappelli)

©RIPRODUZIONE RISERVATA

19 gennaio 2016 sez.</column>
        </table>
        <table name="tblWebData">
            <column name="Article">Bagheria e le ingerenze dei clan la video-denuncia di Cinque


«Ecco nomi e cognomi di persone vicine alla mafia e locale». In serata, con un video postato su Facebook, il sindaco di Bagheria Patrizio Cinque decide di additare pubblicamente i titolari di alcune imprese di pompe funebri che, a suo dire, sono «molto probabilmente fiancheggiatori delle cosche». Cinque parla della presenza della mafia dentro il cimitero e delle sue denunce alle forze dell'ordine: «Ho raccontato ipotesi che oggi, alla luce di atti e documenti che ho acquisito, si sono rivelati veritieri». Il sindaco parla in particolare di una società che, dopo la sua denuncia, si è sciolta e si è divisa in due e di un paio di imprenditori, padre e figlio, che «per recuperare somme di denaro anziché allo Stato si sono rivolti ai vertici della mafia locale, in particolare a Pasquale Di Salvo e ad altri arrestati nell'operazione &quot;Panta Rei&quot;. Da quest'operazione — sottolinea Cinque — si evince che la nostra amministrazione è un argine rispetto ai tentativi di Cosa nostra di fare affari nei rifiuti». Il sindaco invita i concittadini «a non far toccare i cari defunti da queste persone. E a denunciare».

©RIPRODUZIONE RISERVATA

GRILLINO

Patrizio Cinque sindaco M5S di Bagheria

06 febbraio 2016 sez.</column>
        </table>
        <table name="tblWebData">
            <column name="Article">Omicidio Carlino &quot;Non era mafia&quot; Sconto per Senese


Si è concluso in Corte d'assise d'Appello il processo per l'uccisione del boss Giuseppe Carlino considerato al vertice della malavita della Marranella. I giudici, che nella vicenda hanno escluso connotazioni mafiose, hanno condannato a 30 anni di reclusione ciascuno Michele Senese e Domenica Pagnozzi che in primo grado avevano avuto l'ergastolo. Sedici anni a Raffaele Carlo Pisanelli e Giovanni De Salvo (in primo grado 30 anni). Assolto Clemente Fiore.

©RIPRODUZIONE RISERVATA

30 gennaio 2016 sez.</column>
        </table>
        <table name="tblWebData">
            <column name="Article">L'assedio


DAL NOSTRO CORRISPONDENTE

GERUSALEMME.

La torretta del tank T-90 rotea sui cingoli e posiziona, ben inquadrato dalla tv di Stato siriana, il suo cannone in direzione di Aleppo. Sparare da Tamura, il villaggio strategico da cui si domina il pianoro che lentamente digrada verso la città, è per gli artiglieri come essere al poligono. Non distante altri carri armati prendono posizione sulla Highway n.5, che porta verso Raqqa, la capitale del Califfato.

Un anello militare si sta chiudendo attorno ad Aleppo, in città piovono le bombe a grappolo che i Sukhoi-30 russi sganciano quasi senza sosta da 3 giorni, oltre cinquecento le missioni dei caccia russi per sostenere la riconquista non solo della città ma di tutta la sua regione nella parte ovest, fondamentale per la nascita di &quot;Alawistan&quot;, il mini-Stato che Bashar al Assad e i suoi sperano nasca dalle rovine della guerra, perché la &quot;vecchia&quot; Siria – è chiaro anche a loro ha da tempo cessato di esistere.

La cattura di Aleppo può determinare il destino della guerra nel resto del nord della Siria.

Una vittoria militare fra queste colline taglia la via ai ribelli &quot;sunniti&quot; verso il confine con la Turchia da dove arrivano armi e rifornimenti, e li intrappola tra le forze di Assad che vengono da sud, le forze curde del Pyd che sono a nord, e i miliziani del Califfato a est.

Venti chilometri a nord della città un'altra battaglia è in corso. I jet militari turchi bombardano per il secondo giorno consecutivo la base militare siriana di Menagh, caduta nelle mani dei curdi del Pyd, alleati dei siriani e dei russi in questa battaglia. Menagh era nelle mani di Jabhat al Nusra prima, ed era un perfetto punto di stoccaggio di armi e rifornimenti che arrivano dal poroso confine turco, che dista solo 6 chilometri.

In città i comandanti militari ribelli rinforzano le posizioni, annunciano di aver scavato tunnel, preparato trappole per fermare l'avanzata di Hezbollah libanesi e volontari venuti dall'Iran che affiancano le forze di Assad nella campagna.

Ma nonostante i proclami altisonanti, la città non sembra aver la forza di resistere. I quartieri a ovest sono sotto il controllo di una galassia di formazioni, divise e rivali fra loro. C'è una presenza dell'Esercito libero siriano, gruppi islamici come Jabhat al Nusra, l'Esercito dell'Islam e Ahrar a Sham. L'Is mantiene una piccola forza dentro i confini della città ma controlla ampie fasce di territorio ad Est e Nord. Sessantamila i miliziani in armi che si aggirano fra i palazzi sventrati dai bombardamenti. I civili sono in fuga, oltre centomila sono in marcia o si stanno già accalcando sui reticolati turchi al valico di Kilis. E' già un disastro umanitario. «Oggi quasi 400mila persone rimangono nelle zone non controllate dai governativi. Chi poteva è già fuggito», dice Dalia Al-Awqati, capo dei programmi di Mercy Corps nel nord della Siria.

Mentre le forze fedeli ad Assad e i suoi alleati stringono il cappio attorno alla città, i comandanti ribelli annunciano di aver pianificato una difesa all'ultimo uomo, fanno sapere dell'arrivo di rifornimenti, armi sofisticate. I qaedisti di Al Nusra hanno fatto entrare anche 1.800 uomini di rinforzo. Osama Taljo, uno dei 25 membri del consiglio comunale della zona in mano ai ribelli, annuncia ai microfoni di Al Arabya, «abbiamo materiali e risorse per resistere almeno un anno, spero anche di più». Abu Firas, un ex colonnello dell'esercito siriano e oggi comandante di Al-Sham, il maggiore gruppo ribelle in città, sostiene che «i governativi di Assad non hanno abbastanza effettivi per mantenere una pressione militare così a lungo, negli scontri a terra abbiamo ucciso molti volontari libanesi, pachistani e iracheni».

Ma non sono tutti così ottimisti. Per il generale Salem Idris – ex capo militare dell'Esercito libero siriano – non c'è nessun coordinamento fra le forze ribelli. «Nemmeno adesso c'è un comando centrale in città, ci sono troppe rivalità e probabilmente nessuno si rende conto di ciò che accadrà nei prossimi giorni».

I generali russi e iraniani hanno imposto a Bashar al Assad per Aleppo un cambio di strategia. Niente battaglia strada per strada, case per casa, dove la predominanza aerea russa è inutile e governativi, Hezbollah libanesi e volontari iraniani dovrebbero combattere su un terreno sconosciuto. Concluso l'accerchiamento la città e blindato l'assedio, l'abitato verrà bombardato sistematicamente per settori.

I ribelli e i civili che saranno sopravvissuti non potranno fuggire, non avranno né cibo né acqua. Alla fine avranno solo due possibilità: morire, di fame o sotto le bombe, oppure arrendersi ed essere uccisi sul posto.

Il destino di Aleppo è segnato.

©RIPRODUZIONE RISERVATA

Sfiancati dai bombardamenti russi, i miliziani si preparano a battersi strada per strada Migliaia di persone sono già fuggite nelle settimane scorse, altre lo stanno facendo ora

DISTRUTTA

Ad Aleppo, patrimonio dell'Unesco dal 1986, la guerra è arrivata nel luglio del 2012: da allora la città è stata devastata dai bombardamenti

Fabio Scuto15 febbraio 2016 sez.</column>
        </table>
        <table name="tblWebData">
            <column name="Article">L'occasione perduta all'ombra del Campidoglio


ROMA poteva essere il laboratorio politico del centrodestra. Un po' quello che sta accadendo a Milano nel centrosinistra, dove la candidatura a sindaco di Sala, comunque la si voglia giudicare, è un tentativo di conciliare l'anima &quot;renziana&quot; del Pd, protesa verso l'elettorato moderato, con l'ala di sinistra rappresentata dai seguaci di Pisapia: una miscela da sperimentare in vista di una proiezione su scala nazionale.

Era lecito immaginare che il centrodestra avrebbe seguito lo stesso modello all'ombra del Campidoglio: il voto comunale come occasione per delineare non tanto nuove alleanze, quanto una rinnovata classe dirigente. Ossia una destra post-berlusconiana capace di definire la propria identità partendo dalla capitale, ma preoccupandosi degli equilibri politici generali. In fondo tutti i sondaggi indicano questo schieramento oltre il 30 per cento nel paese: a patto, s'intende, che i diversi segmenti (Forza Italia, Lega, Fratelli d'Italia e apporti minori) trovino una seria intesa, non limitandosi a inseguire suggestioni populiste. A Roma il palcoscenico appariva più che favorevole per avviare l'opera di ricostruzione di quel pianeta dissestato. Serviva lungimiranza, intelligenza politica e un po' di fantasia.

Viceversa il centrodestra è riuscito a inanellare una serie davvero notevole di errori e contraddizioni. Il risultato è un'opportunità mancata, l'ennesima. A cominciare dalla scelta finale del candidato, un Guido Bertolaso riluttante e dal profilo parecchio debole sul piano mediatico - quindi anche elettorale - a causa delle vicende che lo hanno coinvolto nel recente passato. Se a Roma Berlusconi e i suoi alleati volevano fare un favore al Pd, la cui squadra sulla carta sembrava sconfitta in partenza, e in fondo anche al centrista Marchini con la sua lista civica, la discesa in campo di Bertolaso potrebbe rivelarsi la mossa perfetta. L'uomo ha avuto una stagione di grande popolarità quando guidava la Protezione Civile in anni ormai lontani. Poi la sua stella si è appannata in modo definitivo, con una serie di strascichi giudiziari, e non solo giudiziari, che lo hanno spinto fino in Africa, dove ha fatto del volontariato.

RIPROPORRE oggi il nome di Bertolaso risponde a una logica di mera sopravvivenza con il sapore del passato. Serve a impedire che Giorgia Meloni, depositaria nella capitale di una certa quantità di voti, presenti una candidatura di rottura che confermerebbe il caos in cui versa l'arcipelago ex berlusconiano. S'intende che la richiesta di Fd'I - scegliere il nome attraverso le primarie - è stata del tutto disattesa. E si capisce, dal momento che le primarie avrebbero prodotto sorprese poco gradite al vecchio leader. Non è un mistero, fra l'altro, che avrebbero potuto premiare un personaggio di temperamento e fuori dagli schemi come Francesco Storace.

Così si è scelto un candidato &quot;a perdere&quot;, in attesa di giocare le carte migliori al ballottaggio. Ma i voti del centrodestra peseranno solo nel caso in cui ad accedere al secondo turno sarà Alfio Marchini. Nell'ipotesi in cui la partita fosse fra Giachetti, Pd, e il Mr.X dei Cinque Stelle, la sconfitta dell'alleanza berlusconiana sarebbe netta e inappellabile. Forse sarebbe stato meglio presentare a Roma un &quot;city manager&quot; come Stefano Parisi che invece è stato candidato a Milano - lui romano - dove la corsa contro Sala è in salita. Viceversa nella capitale, città in cui l'elettorato di destra fino a ieri era forte e dove il centrosinistra sconta la disfatta della giunta Marino, i veti incrociati impediscono alla strana alleanza Berlusconi- Meloni-Salvini di essere credibile. Così si dissolve, nel disincanto dell'opinione pubblica residua, la &quot;chance&quot; di trasmettere un'idea del futuro secondo il centrodestra, una visione che non sia solo l'invettiva contro gli immigrati e contro l'Europa.

©RIPRODUZIONE RISERVATA La capitale poteva essere il laboratorio politico del centrodestra. Berlusconi e alleati invece fanno un favore al Pd

13 febbraio 2016 sez.</column>
        </table>
        <table name="tblWebData">
            <column name="Article">Una ripartenza a macchia di leopardo. L'Italia che prova a uscire dalla lunga recessione non è tutta uguale. Questo spiega la frenata del Pil. Sono andate bene le medie aziende che hanno scommesso sui mercati globali . Quelle imprese che dipendono sempre meno dalle banche, restie, nonostante gli stimoli della Bce, all'erogazione del capitale. Ha retto il turismo. I consumi hanno risentito di una flebile ripresa, l'occupazione è rimasta ferma. Poi c'è un buco nero: il Sud

Valentina Conte Roberto Mania13 febbraio 2016 sez.</column>
        </table>
        <table name="tblWebData">
            <column name="Article">Tornano il 6 Nazioni e anche gli inglesi per la festa di domani


EDUARDO LUBRANO

LA grande festa del rugby comincia oggi con l'arrivo dei primi tifosi inglesi nella Capitale, per assistere domani alle 15 allo stadio Olimpico, ad Italia- Inghilterra, seconda giornata del Torneo delle Sei Nazioni di rugby edizione 2016. Una partita che alla luce delle gare giocate dalle due squadre sette giorni fa all'esordio, autorizza qualche entusiasmo nella tifoseria italiana, anche la nostra squadra non ha mai ha battuto quella inglese.

Sono stimati in circa 10 mila i supporters dei giocatori con la rosa dei Lancaster sulla maglia, forse qualcuno di più, tra i circa 70 mila che hanno reso ancora una volta l'Olimpico tutto esaurito per una gara di rugby. Domenica dalle 10 aprirà i battenti il Terzo Tempo Peroni Village, nell'area del Foro Italico, dove grazie alla collaborazione tra Coni e Federazione Rugby si potrà passare la mattinata tra specialità gastronomiche e birra, libri da sfogliare o visite al Museo del Rugby dove saranno esposte maglie storiche dell'Italia e dell'Inghilterra.

In accordo col Ministero dei Beni Culturali e del Turismo, la Federazione ha studiato un'altra iniziativa importante: il &quot;Quarto Tempo&quot; che permetterà a chi avrà comprato i biglietti per la sfida con gli inglesi e con la Scozia del 27 febbraio, di entrare gratis in alcuni musei romani. Fino a domani valgono i biglietti per l'Inghilterra, dal 26 al 28 quelli per la Scozia.

La zona dell'Olimpico sarà sorvegliatissima e tutta l'area circostante vedrà un cambiamento anche delle linee bus con alcuni potenziamenti. Tutto questo è sul sito dell'Atac, www.atac.roma. it Non sono previsti problemi di ordine pubblico, come sempre quando si tratta di partite di rugby e dunque nulla di eccezionale è stato predisposto in questo senso. Questa sera i tifosi inglesi si riverseranno nei locali del centro che amano di più, tra la zona del Pantheon – senz'altro la più gradita dai sudditi di Sua Maestà - di Trastevere, Campo dè Fiori e Testaccio dove capiteranno anche domenica prima e dopo la partita, a prescindere dal risultato.

E gli appassionati romani, vedranno quasi certamente in campo Velrio Bernabò ed Andrea Pratichetti, due dei tre romani (il terzo è Giulio Bisegni) convocati nella Nazionale, che partiranno dalla panchina.

©RIPRODUZIONE RISERVATA

Una gara degli azzurri all'Olimpico

13 febbraio 2016 sez.</column>
        </table>
        <table name="tblWebData">
            <column name="Article">Bagheria e le ingerenze dei clan la video-denuncia di Cinque

...«Ecco nomi e cognomi di persone vicine alla mafia e locale». In serata, con un video postato su Facebook, il sindaco di Bagheria Patrizio Cinque decide di additare pubblicamente i titolari di alcune...
la Repubblica 06 febbraio 2016 pag. 04 sez. POLITICA</column>
        </table>
        <table name="tblWebData">
            <column name="Article">&quot;Duemila consegne a colpi di pedale&quot;


SONO

nati a Torino nel 2013 ma dopo un anno hanno conquistato Milano e Bologna. Sono i Pony Zero Emissioni, che consegnano lettere e pacchi in bici. L'attività si è affermata rapidamente e le consegne sono cresciute, come racconta Marco Actis, amministratore della società.

Come è nato il progetto?

«L'idea ci è venuta collegando la crescita del mercato delle spedizioni e l'inefficienza dei sistemi tradizionali alla necessità di ridurre lo smog nelle città. Abbiamo anche sviluppato un algoritmo che ottimizza le spedizioni, i percorsi e i flussi di merci».

Quanti dipendenti avete?

«Una trentina di &quot;bikemessenger&quot;. Assumiamo a tempo indeterminato part-time, quindi offriamo ai ragazzi, specialmente studenti, un'alternativa più stimolante al classico call center».

Quante consegne fate al giorno?

«Più di duemila. Quest'anno, poi, è entrato nel nostro capitale sociale un grande gruppo e questo ci permetterà di ampliare il nostro parco veicoli».

( m. r.)

©RIPRODUZIONE RISERVATA

Abbiamo una trentina di dipendenti, specialmente studenti. Siamo nati a Torino, ma ci stiamo espandendo

IL MANAGER

Nella foto, Marco Actis, amministratore della società Pony Zero

13 febbraio 2016 sez.</column>
        </table>
        <table name="tblWebData">
            <column name="Article">Tesori e ricchezze culturali dei più bei musei europei



Il Rijksmuseum è il più grande museo d'Olanda, con più di un milione di visitatori all'anno.

L'esposizione vastissima offre un'estesa panoramica sull'arte olandese, dalle prime pale medievali al rigoglioso Secolo d'Oro e sull'arte applicata. Nelle sue sale si possono ammirare più di cinquemila quadri, quarantacinquemila sculture, i capolavori del XVII secolo di maestri quali Rembrandt e la sua Scuola, Vermeer, Frans Hals e Jan Steen, oggettistica, ceramiche e tanto altro.

La capitale dell'Ungheria è un vero gioiello di città e Budapest, la Perla del Danubio è tra le più belle capitali d'Europa.

Copenhagen è una città che offre esperienze indimenticabili per tutti i gusti tra eleganza, modernità e spontaneità.

13 febbraio 2016 sez.</column>
        </table>
        <table name="tblWebData">
            <column name="Article">E in via Prenestina scatta il coprifuoco &quot;Resistiamo finché non toccherà a noi&quot;


Il dirigente De Paoli appena licenziato è tornato a forzare i tornelli, ma senza successo

DANIELE AUTIERI

«NO che vuole sapere… non mi hanno ancora licenziato». Sorride al telefono uno dei dirigenti che occupa la prima linea nel management di Atac. Ma è il sorriso nasconde la preoccupazione: «Aspetto, faccio poco rumore e resisto fino a quando non arriverà il mio momento». Il giorno zero dell'azienda, dopo i licenziamenti e le contestazioni disciplinari, si apre con il capo del Personale che cerca di forzare i tornelli. Dopo il tira e molla della sera prima, quando Giuseppe De Paoli si era chiuso in ufficio fino alle 11 facendosi tirare fuori dagli uomini della security, il dirigente ci ha riprovato ieri mattina. Ma senza successo perché il badge era stato già azzerato. Nuovo parapiglia; ancora l'intervento della security a scortarlo dal direttore generale. «La sicurezza è schierata in forze – racconta un secondo manager – e sono loro che dirigono il traffico». Nel palazzone della Prenestina il traffico si dirada ai piani alti, dove chi c'è si chiude nella propria stanza ed evita i contatti. «L'unico modo per sopravvivere alla caccia alle streghe è rispettare il coprifuoco assoluto. In azienda si dice che il direttore generale sia stizzito dal gossip interno: meglio per tutti mantenere la consegna del silenzio».

Imperativo che ognuno interpreta a modo suo: c'è chi si è dato malato; chi è arrivato, ha timbrato e ha lasciato subito l'azienda; chi ha lavorato senza troppi patemi, convinto che la grande epurazione non lo sfiorerà. Nei corridoi e alle macchinette del caffè si parla di dieci licenziamenti, dieci top che dovranno lasciare la società del trasporto e tra loro, quelli che rischiano di più hanno cominciato a prendere le contromisure. In molti si sono affidati alla statistica, dando il via al conto alla rovescia, mentre i più avveduti hanno intrapreso ieri mattina stessa il loro pellegrinaggio verso Montecitorio. Se è vero – come sussurra un dirigente – «che Mafia capitale ha decimato le parrocchie in Atac», è anche vero che tanti dirigenti hanno il proprio padrino politico in Parlamento, che li consiglia e li protegge quando serve. «Ho parlato con l'onorevole – ammette un manager – e mi ha assicurato che posso stare tranquillo». Eppure nell'Atac del duo Brandolese-Rettighieri nessuno, neanche i professionisti più integerrimi (comunque tanti) sembrano dormire sonni sereni. «Nessuno firma – rivelano dall'interno – nessuno tocca niente. La paura di sbagliare è troppa. Il clima purtroppo è brutto e lascerà strascichi pesanti in azienda». Lo spauracchio oggi è il provvedimento disciplinare, una paginetta consegnata brevi manu dagli uomini del personale che, una volta controfirmata, ti impone di lasciare l'ufficio e ti avvia verso il licenziamento. Ma, nel bel mezzo del disorientamento generale, si levano comunque diverse voci controcorrente. «Dobbiamo dire la verità – ammettono i più sinceri – a fronte di dieci persone preoccupate ce ne sono 12.000 che vivono questo momento con sollievo, dopo averlo atteso per tanto tempo. Guardate del resto le unità che sono state toccate, e capirete».

Acquisti, bigliettazione elettronica, personale: tutte le ferite che per anni hanno fatto sanguinare le casse di Atac.

©RIPRODUZIONE RISERVATA

Il deposito Atac sulla Prenestina

05 febbraio 2016 sez.</column>
        </table>
        <table name="tblWebData">
            <column name="Article">Sgombero dei nomadi in lungo Stura Lazio inchiesta sull'appalto


OTTAVIA GIUSTETTI

DUE ISTITUZIONI-SIMBOLO

del mondo del sociale torinese finiscono nei guai per aver coinvolto la società Acaja srl, del chiacchierato Giorgio Molino, nell'appalto per lo sgombero del campo nomadi di Lungo Stura Lazio. Al presidente della cooperativa Valdocco, Paolo Petrucci, e al presidente dell'associazione Terra del Fuoco, Oliviero Alotto, sono stati notificati ieri avvisi di garanzia con l'accusa di turbativa d'asta, mentre una cinquantina di uomini del Nucleo di polizia tributaria della Guardia di Finanza perquisivano le sedi delle società tra Torino, Roma e Cuneo. Indagato, ma per vari abusi edilizi Molino, il titolare dell'immobile di corso Vigevano 41 dove hanno trovato alloggio le famiglie nomadi, oltreché proprietario di oltre mille appartamenti in città, di duecento ettari di terreno agricolo, palazzi, negozi e persino una caserma.

Il caso che adombra il sospetto di un business dell'accoglienza sulle cooperative torinesi è questo, e nasce da un esposto presentato al pm Andrea Padalino l'estate scorsa da Maurizio Marrone: nel mirino del consigliere comunale di centrodestra c'è l'appalto da 5 milioni, affidato dal Comune nel 2013, per il reinserimento dei nomadi sfrattati dal campo di Lungo Stura Lazio, una vasta baraccopoli alla periferia della città dove i nomadi occupano da oltre vent'anni. L'operazione di sgombero viene pianificata per volontà delle istituzioni cittadine, e un forte contributo arriva proprio dagli uffici della procura, allora guidata da Gian Carlo Caselli, e in particolare dal gruppo sicurezza urbana, che nel 2013 ottiene un provvedimento di sequestro del campo nomadi, raccomandando di procedere con tempi e modalità compatibili con le esigenze di ordine pubblico e quelle di carattere umanitario. Nel frattempo il Comune ha avviato le procedure di gara per affidare alle realtà del mondo del sociale l'appalto per l'accoglienza e il reinserimento dei rom. Si aggiudica il primo lotto il raggruppamento temporaneo guidato da due storiche realtà del panorama del sociale, la cooperativa Valdocco e l'associazione Terra del Fuoco, che sulla carta includono soluzioni abitative regolari per il trasloco dei nomadi ma poi, nella realtà, coinvolgono per l'ospitalità l'immobiliare Acaja srl (di Giorgio Molino) che mette a disposizione gli alloggi dell'ex opificio di corso Vigevano, alloggi che però non hanno neppure i requisiti indispensabili dell'abitabilità. Si difende il presidente della cooperativa Valdocco, Paolo Petrucci: «Abbiamo portato a termine il servizio e stiamo continuando a sostenere i percorsi di integrazione delle persone che abbiamo aiutato a uscire dal campo rom».

Non sarà il preludio a una «mafia capitale» del Nord Italia - non ci sono elementi per ipotizzare un malcostume diffuso nel business del sociale - ma resta una bella tegola per il Comune di Torino che da molti anni, in realtà, collabora con Giorgio Molino anche perché, dice, non è facile trovare altri proprietari di abitazioni disposti a ospitare profughi e rom. La città è considerata per ora vittima del raggiro delle cooperative che hanno falsificato la documentazione di gara. Ma un dubbio resta: è agli atti un provvedimento dei vigili urbani di Torino che nel 2012 sequestrarono proprio lo stabile di Molino di corso Vigevano per abusi edilizi.

©RIPRODUZIONE RISERVATA

L'indagine di Padalino sull'affitto delle case che hanno accolto i rom senza essere abitabili La denuncia sul bando del valore di 5 milioni era partita dal consigliere comunale Fd'I Marrone

LO SGOMBERO

Le operazioni di demolizione della baraccopoli in Lungo Stura Lazio: era abitata da 633 rom che in parte hanno accettato di essere rimpatriati

05 febbraio 2016 sez.</column>
        </table>
    </database>
</pma_xml_export>