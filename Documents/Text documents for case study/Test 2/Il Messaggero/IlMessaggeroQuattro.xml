<?xml version="1.0" encoding="utf-8"?>
<!--
- phpMyAdmin XML Dump
- version 4.5.0.2
- https://www.phpmyadmin.net
-
- Host: localhost
- Creato il: Mag 21, 2016 alle 11:06
- Versione del server: 10.0.17-MariaDB
- Versione PHP: 5.6.14
-->

<pma_xml_export version="1.0">
    <!--
    - Database: 'IL MESSAGGERO'
    -->
    <database name="IL MESSAGGERO">
        <!-- Tabella tblWebData -->
        <table name="tblWebData">
            <column name="Article">«Non sussistono ad oggi le condizioni previste per lo scioglimento del consiglio comunale» in considerazione dei «segnali di discontinuità che si possono cogliere nell'operato della nuova Giunta, ancorchè molto parziali e scarsamente efficaci fino alla esecuzione dei provvedimenti giudiziari (2 dicembre 2014)». Così anche il procuratore di Roma Giuseppe Pignatone, nella sua relazione al comitato per l'ordine pubblico alla sicurezza, ora allegata alla relazione Gabrielli e inviata al ministro e all'Antimafia. Pignatone ha però aggiunto che il lavoro dei magistrati prosegue.







La lente dei magistrati si concentrerà su spunti offerti dal lavoro degli ispettori dal quale emerge «una mole notevole di ritardi, di fenomeni di disorganizzazione e/o di cattiva amministrazione», la cui origine va accertata. E, dunque, l'attività investigativa della Procura non si è di certo esaurita con la seconda ondata di arresti.</column>
        </table>
        <table name="tblWebData">
            <column name="Article">Al possibile scioglimento del Muncipio di Ostia per mafia, si aggiungono almeno altro quattro Dipartimenti del Campidoglio (Lavori Pubblici, Verde, Sociale e - probabilmente - anche Scuola) e due Municipi, quelli di Tor Bella Monaca (VI), quello della periferia nord di Roma (III), da comissariare. Sono inoltre 21 i dirigenti da rimuovere in Campidoglio. E’ quanto prevede la conclusione della relazione del prefetto Gabrielli sulla situazione dell’infiltrazione della criminalità nel Comune di Roma e in alcune costole municipali.







OSTIA. Il destino del Municipio di Ostia appare ormai segnato. Se il ministro dell'Interno, Angelino Alfano, accoglierà le richieste contenute nella relazione del prefetto Franco Gabrielli, quello del litorale potrebbe essere il primo municipio della Capitale ad essere sciolto per mafia e consegnato nelle mani di un viceprefetto, come previsto dall'articolo 146 del Testo Unico sugli Enti Locali.







IL COMMISSARIO. A quel punto l'attuale «commissario» delegato dal sindaco Ignazio Marino, l'assessore alla Legalità Alfonso Sabella, lascerà il posto al viceprefetto, o in alternativa ad una commissione prefettizia straordinaria, incaricata dal ministro per un periodo che può variare dai 12 ai 24 mesi prima delle nuove elezioni. Salterebbe dunque l'appuntamento elettorale sul litorale di maggio 2016.







ALFANO SUL CAMPIDOGLIO. Sul Comune di Roma Alfano spiega che «non ci sono decisioni preconfezionate, studierò le oltre cento pagine del prefetto Gabrielli. Relazione che a sua volta nasce da oltre ottocento pagine della commissione, mi farò un convincimento e poi lo comunicherò al consiglio dei ministri e alla pubblica opinione», ha detto il ministro a margine della riunione informale dei ministri dell'Interno Ue.







SOTTO ACCUSA. Restistono intanti i dirigenti e i presidenti di Dipartimenti e Municipi sotto accusa. «Non ho notizie che riguardano il mio dipartimento», dice l'assessore ai Lavori Pubblici Maurizio Pucci a chi gli chiede un commento sulle indiscrezioni che vedrebbero il dipartimento Lavori pubblici tra quelli, individuati nella relazione del prefetto Gabrielli, che potrebbero essere «commissariati».







«Formalmente ancora non abbiamo nessuna notizia». Così l'assessore al Sociale di Roma Capitale Francesca Danese a chi le chiede un commento sulle indiscrezioni che vedrebbero il dipartimento Sociale e Casa tra quelli, individuati nella relazione del prefetto Gabrielli, che potrebbero essere “commissariati”.







«Aspetto l'esito della relazione del Prefetto Gabrielli, non sta a me stabilirlo», commenta il presidente del III Municipio Paolo Marchionne all’ipotesi di commissariamento di alcuni municipi di Roma. Quanto al rischio commissariamento del Municipio III, Marchionne risponde: «Penso di no, mi sembrerebbe improvvido. Noi abbiamo fornito tutti gli elementi a chi deve fare le valutazioni del caso e a quelle ci rimettiamo».







IL SINDACO BACCHETTA I GIORNALISTI. «Rispondo con le parole del procuratore Pignatone, quelle che noi tutti conosciamo, e non le indiscrezioni di giornalisti che probabilmente non possono conoscere carte indicate come altamente classificate dal prefetto. A giudizio di Pignatone e non mio, la mafia nella giunta Alemanno aveva infiltrato i vertici dell'amministrazione fino ad arrivare ad avere un dialogo con gli uffici dello stesso sindaco. Questo non è potuto più accadere con la giunta Marino. Questo indica una discontinuità naturale».







MARCHINI. «Dopo aver rinnegato i suoi padrini politici del Pd romano che lo hanno creato politicamente, i suoi assessori a partire da Ozzimo, i presidenti delle commissioni, il responsabile anti corruzione sempre da lui nominato, ora l'imperturbabile ex senatore Pd rinnega anche Iudicello, il capo della sua amministrazione e anche qui solo dopo che qualcuno da fuori glielo ha imposto». È quanto dichiara in una nota Alfio Marchini. «L'aspetto comico di questi mesi sono le dichiarazioni entusiastiche del sindaco di Roma che seguono ogni censura o indagine - prosegue Marchini - Come giustamente è stato scritto, 'di vittoria in vittoria porterà Roma nel baratrò».</column>
        </table>
        <table name="tblWebData">
            <column name="Article">«Tassone è nostro, eh... è solo nostro... non c'è maggioranza e opposizione, è mio». Ecco, da questa frase del socio in affari del boss Massimo Carminati, Salvatore Buzzi, sul giovane presidente del X Municipio, potrebbe partire il viaggio in un territorio che si avvia a sopportare l’onta dello scioglimento per mafia. Ostia, il mare di Roma, ma anche un posto al sole di Mafia Capitale. O forse no, forse bisognerebbe partire dalla nomina a commissario per Ostia di un ex magistrato come Alfonso Sabella: il suo arrivo evidentemente non è stato sufficiente a spazzare via le nubi mafiose dal litorale, tanto che ora il prefetto Franco Gabrielli andrà a soluzioni più drastiche.



L’ILLUSIONE



Pensare che dopo la prima puntata di Mafia Capitale, a dicembre, quando si era capito che la 29 Giugno lavorava serenamente nel X Municipio, il Pd aveva pensato di salvare il soldato Tassone. Lui si era dimesso, certo, ma si puntava a farlo risorgere, a mettergli vicino una nuova giunta fatta di grandi nomi. Per ripartire. Immaginate: a marzo ancora nel Pd, in maniera un filo naïf, ipotizzavano una super giunta della legalità a Ostia con Tassone che tornava a fare il mini sindaco e al suo fianco Livia Turco, Massimo Brutti, Marco Causi... Per fortuna quel progetto svanì, sarebbe stato imbarazzante, visto che poi il 4 giugno il presidente Tassone finì agli arresti domiciliari nel secondo episodio dell’inchiesta. 44 anni, maturità tecnica commerciale, ha fatto in tempo a militare nelle giovanili della Dc, per poi passare al Ppi e infine al Pd. Tassone doveva essere il presidente della rinascita di Ostia.







FOLLOW THE MONEY



Invece, l’ordinanza firmata dal Gip, Flavia Costantini, spiega che se segui i soldi, molti soldi, arrivi fino al XMunicipio, dove la 29 Giugno e le altre coop vicine al duo Buzzi-Caraminati se la comandavano. Si parla di pulizia delle spiagge, di manutenzione del verde, di una torta di lavori da 1,2 milioni di euro. Non solo: secondo i giudici il X Municipio è «presidiato da amministratori compiacenti con Buzzi, da lui remunerati», il re della coop rossa «era sicuro di potersi appropriare di tali risorse con l’aiuto del presidente da lui corrotto». E qui si torna alla frase iniziale di Buzzi: «Tassone è nostro, solo nostro». Così quando c’è da fare avere un po’ di soldi dalla Regione ai Municipi (1,2 milioni) il consigliere regionale del Pdl, Luca Gramazio (arrestato) briga pensando al X. Ma sarebbe limitativo pensare che il problema di Ostia sia rappresentato solo dall’ex presidente (che ad oggi è sì agli arresti, ma solo indagato).







QUELLI DEI CLAN



Sì, perché a Ostia, sul litorale, la criminalità organizzata c’è anche senza Buzzi e Carminati. Nel fascicolo delle indagini s’ipotizza di un canale di dialogo tra Er Cecato e la malavita locale, a partire dal clan Fasciani: «Le indagini ulteriormente svolte, in particolare, le dichiarazioni rese dal collaboratore Roberto Grilli, il 17 dicembre del 2014, successivamente all’esecuzione della misura cautelare in carcere nei confronti di Carminati, hanno permesso di acquisire elementi probatori, inerenti il legame tra Carminati e il “clan Fasciani” di Ostia e la “fama criminale” del primo». Buzzi, in una intercettazione dell’ottobre scorso, spiega di volere prendere in concessione un chiosco sulla spiaggia ma - of course - bisogna parlarne con Massimo (Carminati) «che ha i contatti con la malavita locale». Perché a Ostia, funziona così, altro che libero mercato. Nel frullatore di mafia e anti mafia, finiscono anche la fiaccolata dei 5 stelle e le accuse di Orfini, commissario del Pd, che osserva come un rappresentante del clan Spada su Facebook si schieri apertamente con i grillini.</column>
        </table>
        <table name="tblWebData">
            <column name="Article">Novecento pagine per un affresco drammatico. Perché la Roma dipinta dalla Commissione presieduta dal prefetto Marilisa Magno è, se si può, ancora peggiore di quella emersa dagli atti giudiziari della procura. «Il più grande inganno del diavolo è convincerci che non esista», scrivono, in una nota, citando Charles Baudelaire, i prefetti, che hanno scandagliato il comune per sei mesi. Perché per anni le capacità di penetrazione criminale nelle istituzioni è stata negata.







«E’ uno spaccato delle istituzioni romane davvero sconfortante e preoccupante», aggiungono. Il quadro proposto dalla commissione evidenzia violazioni ”amministrative” nel complesso più pesanti e numerose di quelle penali. Con una immagine molto negativa anche della giunta comunale attuale, tanto che, citando il gip dell’inchiesta, i commissari scrivono: «Buzzi (Salvatore, leader delle cooperative di Mafia capitale ndr) pone in essere l’avvicinamento dei decisori pubblici sia con la vecchia sia con la nuova amministrazione».







Accuse che avrebbero potuto giustificare la proposta di scioglimento, anche se la linea di cui si è discusso ieri nel corso del Comitato provinciale per l’ordine pubblico e la sicurezza al quale ha partecipato il procuratore capo di Roma Giuseppe Pignatone, ipotizza il semplice azzeramento di molti uffici dirigenti del Comune e di tutta l’amministrazione insediata nel municipio di Ostia, già commissariato dal Campidoglio, applicando il comma 5 dell’articolo 143 del Testo unico enti locali.







«LA GRANDE BELLEZZA»



La relazione spiega che la mafia romana può contare sulla «grande bellezza», dei rapporti con la pubblica amministrazione: «E’ agevole cogliere - scrivono i commissari - una convergenza di interessi tra consorterie capaci di organizzare traffici internazionali e cordate con addentellati ben precisi nell’area grigia della pubblica amministrazione, che adottano provvedimenti abilitanti all’esercizio di attività economiche e perciò costituiscono il contatto privilegiato, ”la grande bellezza”, col mondo del potere e degli affari». E fa affari anche perché chi doveva controllare, anche nella pubblica amministrazione, non l’ha fatto: «Buzzi rimarca in più occasioni l'uso del metodo corruttivo come una delle opzioni criminali praticate da mafia capitale nel rapporto con la pubblica amministrazione, grazie ad amministratori infedeli ed al sogno ipnotico degli organi deputati al controllo».







EVOLUZIONE DELLA MAGLIANA



La mafia romana, dicono ancora i commissari, è un’evoluzione della criminalità romana della Banda della Magliana: «A differenza della Banda ha avuto la capacità di adattarsi alla particolarità delle condizioni storiche, politiche e istituzionali della città di Roma, creando una struttura organizzativa di tipo reticolare o a raggiera, che però mantiene inalterata la capacità di intimidazione» e resta, come è sempre stata la criminalità romana, «caratterizzata da una elevata fluidità, dall’assenza di strutture organizzative rigide, da una connaturata capacità di ricercare e realizzare continue mediazioni». Il passaggio in più è l’infiltrazione nella pubblica amministrazione. Citando la relazione della Direzione nazionale antimafia sul Lazio, la commissione scrive che Mafia capitale «ha realizzato una sistematica infiltrazione del tessuto imprenditoriale, attraverso l’elargizione di favori e delle istituzioni locali attraverso un diffuso sistema corruttivo».







COMUNE «COMPROMESSO»



Centrale, perché la miscela funzioni, è il legame tra Salvatore Buzzi, a capo di una rete di cooperative sociali, e un personaggio del calibro di Massimo Carminati. Buzzi, si muove grazie «alla sistematica corruzione di gallerie criminali con cui ha compromesso la stabilità dell’amministrazione capitolina» e delle municipalizzate, in particolare di Ama: «Giova infatti ricordare che nell’Ama spa hanno avuto luogo nomine riconducibili direttamente ai disegni di Carminati e Buzzi e all’opposto rimozioni parimenti targate».</column>
        </table>
        <table name="tblWebData">
            <column name="Article">La rimozione di singoli funzionari, lo scioglimento di uno o più Municipi inquinati dalla corruzione, il commissariamento per via amministrativa di interi settori del Comune di Roma.







È l'ipotesi che sta prendendo corpo e che escluderebbe quindi lo scioglimento per infiltrazioni mafiose del Campidoglio. Dopo quattro ore di riunione del Comitato provinciale per l'ordine e la sicurezza in prefettura - passaggio formale previsto dalla legge prima dell'invio delle conclusioni del prefetto al Viminale - non c'è una decisione definitiva e Franco Gabrielli ha preso tempo fino alla fine della settimana. «Nel corso della seduta - si legge nel comunicato diffuso dopo l'incontro -, il Prefetto di Roma ha illustrato le conclusioni espresse dalla Commissione di accesso nella relazione depositata il 15 giugno scorso ed ha svolto le proprie considerazioni. Sulla base del complesso degli elementi esposti e dell'ulteriore disamina svolta, il Comitato ha espresso le proprie valutazioni».







Gabrielli ha già avuto un primo contatto con il ministro dell'Interno Angelino Alfano, con il quale si risentirà nei prossimi giorni. Quel che è certo è che la relazione dei tre ispettori prefettizi portata oggi da Gabrielli al tavolo del Comitato contiene pagine molto dure nei confronti dell'amministrazione capitolina, dove Mafia Capitale - come anticipato da alcuni giornali - avrebbe determinato «un'alterazione del procedimento di formazione degli organi elettivi e amministrativi». Lo stesso Gabrielli parlando con i giornalisti nei giorni scorsi aveva sottolineato che nella relazione «c'è tanta di quella roba che basterebbe e avanzerebbe per evidenziare il degrado di molti costumi».







L'alterazione documentata dagli ispettori avrebbe compromesso «il buon andamento e l'imparzialità» dell'amministrazione. L'organizzazione di Massimo Carminati e Salvatore Buzzi ha in sostanza «condizionato pesantemente il contesto politico e amministrativo romano, determinando la nomina di 'personaggi graditì in posizioni strategiche». Ed ha «realizzato una sistematica infiltrazione del tessuto imprenditoriale (...) e delle istituzioni locali attraverso un diffuso sistema corruttivo».







Una relazione pesante nella quale gli ispettori indicherebbero come unica via lo scioglimento del Comune di Roma. Ipotesi che però sembrerebbe non convincere il prefetto, ma anche lo stesso procuratore capo Giuseppe Pignatone. Il quale in Commissione Antimafia giorni fa ha dichiarato che il rapporto tra Mafia Capitale e il Campidoglio «è stato diverso con le due giunte capitoline», non riuscendo l'organizzazione a raggiungere i livelli più alti del Comune con l'amministrazione di Ignazio Marino. Una 'discontinuità che ha avuto dunque i suoi effetti, ma che non avrebbe scardinato del tutto i meccanismi corruttivi che hanno permesso a Carminati e Buzzi di mettere le mani sul Palazzo Senatorio.







Per portare a termine l'opera potrebbe essere utile intervenire con misure più specifiche e che vadano a colpire quelle situazione di vertice amministrativo dove sono stati commessi gli illeciti, piuttosto che sciogliere il Campidoglio. Ecco perchè si sta facendo strada la nuova ipotesi che ruoterebbe attorno al comma 5 dell'articolo 143 del Testo Unico sugli Enti locali. «Anche nei casi in cui non sia disposto lo scioglimento, qualora la relazione prefettizia rilevi la sussistenza degli elementi di cui al comma 1... - si legge - con decreto del Ministro dell'interno, su proposta del prefetto, è adottato ogni provvedimento utile a far cessare immediatamente il pregiudizio in atto e ricondurre alla normalità la vita amministrativa dell'ente, ivi inclusa la sospensione dall'impiego del dipendente, ovvero la sua destinazione ad altro ufficio o altra mansione con obbligo di avvio del procedimento disciplinare da parte dell'autorità competente».







In sostanza la soluzione del rebus di Roma potrebbe essere quella di intervenire con provvedimenti ad hoc su Municipi, dipartimenti e funzionari infiltrati e asserviti alla banda, senza toccare l'intero Comune.</column>
        </table>
        <table name="tblWebData">
            <column name="Article">«Roma secondo noi non va sciolta per mafia, ma un minuto dopo dell'arrivo della relazione del prefetto Gabrielli, se sarà positiva per noi, dovremo sederci intorno a un tavolo, anche con il segretario del Pd, per avviare la fase due del governo di questa città, ossia capire come fare ancora di più di quello che già stiamo facendo». Matteo Orfini interviene dal palco della festa dell'Unità, nella sua veste di commissario del Pd romano, lanciando la palla avanti, oltre quel documento di Gabrielli «che, inevitabilmente, farà da spartiacque per questa città». «Aspettiamo la relazione di Gabrielli e finalmente avremo il giudizio che tutti stiamo aspettando - aggiunge - Lo attendiamo con tranquillità e con rispetto del lavoro del prefetto».







L'AMMINISTRAZIONE



Orfini difende l'operato di Ignazio Marino: «La differenza è nel fatto che abbiamo un ex sindaco indagato per associazione mafiosa e quello attuale sotto scorta perché minacciato dalle organizzazioni criminali». Ma la chiusura del lavoro del prefetto non sbloccherà solo l'auspicato cambio di passo di Palazzo Senatorio: «E' chiaro che anche il decreto sul Giubileo arriverà dopo la relazione - spiega il commissario romano dem - anche perché ci sono due scenari, molto diversi tra loro, a seconda degli esiti. Il decreto, quindi, arriverà a breve, con fondi e divisioni di competenze tra sindaco e prefetto».







«Noi siamo per il modello Expo, da utilizzare anche per organizzare l'Anno santo», sottolinea Orfini, che comunque non nasconde i problemi: «A Roma abbiamo avuto una parte del Pd, impegnato in una lotta tra fazioni, che ha frenato l'azione di Marino, e ora grazie alle inchieste capiamo il perché. D'altronde questo è il motivo per cui sono qui adesso». A giorni, peraltro, «partirà la chiusura dei circoli Pd non regolari: stiamo terminando il lavoro, incrociando i nostri dati con la relazione di Fabrizio Barca. Entro luglio ci saranno novità». E per un nuovo tesseramento dei democrat romani c'è un commissariamento, aperto a dicembre che potrebbe concludersi entro l'anno: «Io spero di completare il mio compito entro l'inizio del Giubileo», assicura il presidente nazionale del Pd.







IL CAMBIO DI PASSO



Poi, comunque, in Campidoglio bisognerà cambiare passo. Come? «La fase 2 significa affrontare i problemi della città ancora di più e rilanciare la Capitale con le direttrici strategiche - spiega Orfini - Se avremo vinto la partita dello scioglimento ci vedremo tutti, anche con il segretario del Pd, per capire come rilanciare l'azione amministrativa». E a chi gli chiede se ci sarà un rimpasto nella giunta, risponde: «Questo lo vedremo dopo». Poi, un pensiero al presidente del consiglio, al quale pure imputa «di aver sbagliato» nell'attaccare, in questa fase, il sindaco di Roma. «Penso che la cosa più bella che il premier Renzi ha fatto da quando c'è stata Mafia Capitale è stata, il giorno dopo, lanciare la sfida olimpica. Perché è il modo in cui bisogna reagire. C'è la mafia, ci sono dei problemi, proviamo a vincere le Olimpiadi, perché noi la vogliamo giocare all'attacco questa partita», dice Orfini. «Quindi quello che dico a Renzi - aggiunge il commissario Pd - è che noi faremo la nostra parte ma il presidente del Consiglio deve aiutare Roma. La Capitale ha bisogno che il governo la senta come priorità».</column>
        </table>
        <table name="tblWebData">
            <column name="Article">«Nelle carte c'è tanta di quella roba che basterebbe e avanzerebbe per...». La frase di Franco Gabrielli resta a metà e i cronisti si chiedono se pensi alla proposta di scioglimento del Campidoglio per mafia. Basterebbe e avanzerebbe per cosa, prefetto? «...per evidenziare il degrado di molti costumi», completa lui, neutro. La relazione per il ministro dell'Interno è in arrivo, la prossima settimana sarà consegnata. E un'intera amministrazione, la classe politica romana, per non dire i cittadini, sembrano guardare al prefetto di Roma. Anche se non sarà lui, ma il governo, a decidere. Così il Pd attende il rapporto sulle infiltrazioni di Massimo Carminati e Salvatore Buzzi nel Palazzo Senatorio per stabilire il da farsi.







«Siamo pronti a una nuova fase», dice il commissario romano Matteo Orfini, fiducioso nell'esito non ostile della relazione. Nelle carte degli ispettori prefettizi - quasi mille pagine - Gabrielli dice di non aver trovato nulla di nuovo e di più sconvolgente. «Tutte cose già note», assicura. «Assolutamente non anticiperò nulla - dice -. Sono quasi commosso di non vedere ancora pubblicata su un giornale qualche pagina della relazione». Il lavoro è stato accelerato rispetto ai 45 giorni concessi dalla legge, che il prefetto aveva detto di voler usare per intero. Troppo forte l'attesa, «eccessiva» per Gabrielli. Che non esclude una conferenza stampa sulla relazione assieme al ministro Angelino Alfano.







«Ma di questo devo discutere con il Viminale», sottolinea. Oggi il prefetto è stato premiato dall'Onu come campione di resilienza quando guidava la Protezione civile. Per la riduzione del rischio da disastri. Intanto la politica attende. Specie Ignazio Marino e la sua giunta. Orfini e il sindaco hanno incontrato gli eletti Pd in Campidoglio e nei Municipi di Roma. Lungo applauso al chirurgo, che ha detto: «Se questa città sta cambiando lo sta facendo perchè ci siamo noi e dobbiamo dirlo e sentirne l'orgoglio». «Attendiamo con grande tranquillità la relazione del prefetto Gabrielli, che deve fare una scelta nel merito - così Orfini -, ma noi siamo tranquilli per quello che abbiamo fatto. Se si stabilirà che Roma non va sciolta, se vinceremo questa battaglia, inizierà un'altra fase che non ci deve portare nè a negare i problemi che ci sono, ma nemmeno a scaricarli solo sull'amministrazione Marino».







Poi ai cronisti il presidente Pd ha detto che «Renzi sostiene Marino, ma è chiaro che serve un salto di qualità». Di rimpasto si parlerà solo dopo il rapporto del prefetto. L'assessore ai Trasporti dimissionario Guido Improta, renziano, ha compiuto oggi l'ultimo atto in Consiglio con l'ok alla delibera per il contratto dell'azienda trasporti Atac. Scettica sull'appoggio del premier a Marino la renziana Patrizia Prestipino, membro della direzione nazionale Pd e leader di uno dei circoli romani finito tra i cattivi del dossier Barca. A Renzi chiederà con altri circoli un partito «più aperto». E a Orfini dice: «Per la nuova fase ci vuole la base, bombardata dal rapporto Barca. Ora serve inclusione».







L'ASSESSORE ALLA LEGALITA'



Sul piano strettamente tecnico non credo ci siano le condizioni per sciogliere il Comune di Roma per mafia». Lo ha detto l'assessore capitolino alla Legalità Alfonso Sabella aggiungendo di aspettarsi dalla relazione del prefetto Gabrielli «una grossa critica alla macchina amministrativa di Roma».</column>
        </table>
        <table name="tblWebData">
            <column name="Article">Il prefetto di Roma Franco Gabrielli consegnerà la prossima settimana al ministro dell'Interno la relazione sulle presunte infiltrazioni mafiose in Campidoglio. Lo ha detto Gabrielli a margine di una riunione in VI Municipio.







«Nelle carte (degli ispettori, ndr) ho trovato tutte cose già note - ha risposto ai cronisti -. C'è tanta di quella roba che basterebbe e avanzerebbe per evidenziare il degrado di molti costumi». Gabrielli non ha anticipato nulla sulla relazione con cui può proporre lo scioglimento del Comune per mafia.







Il prefetto ha detto che un'eventuale conferenza stampa sul suo lavoro dovrà essere concordata con il Viminale. Il prefetto ha ammesso di aver accelerato i tempi - la legge gli dava 45 giorni di tempo - anche per l'attesa spasmodica, «eccessiva» l'ha definita, per la sua decisione. «Assolutamente non anticiperò nulla. Sono quasi commosso - ha scherzato - di non vedere ancora pubblicata su un giornale qualche pagina della relazione».







Orfini: «Abbiamo agito prima dell'inchiesta». Il commissario del Pd romano Matteo Orfini ha detto all'assemblea degli eletti dem di Roma, dov'è intervenuto anche il sindaco Ignazio Marino: «Noi stiamo scoprendo da qualche mese che cosa avevamo intorno e non è piacevole. Stiamo scoprendo quello che c'era intorno a noi, ma che abbiamo iniziato a combattere prima ancora che si scoprisse. Questa amministrazione (di Ignazio Marino, ndr) come quella di Nicola Zingaretti hanno combattuto illegalità diffusa dall'inizio. Quello che abbiamo iniziato a fare prima dell'inchiesta inizia ad apparire straordinario. Poi dopo l'inchiesta abbiamo continuato con ancora maggior forza avendo individuato il perimetro del problema. E si paga un prezzo per politiche di questa natura. Le scelte messe in campo hanno attaccato gruppi interesse e corporativismi che reagiscono. Questo è accaduto. E però il nostro dovere era esattamente quello di metterli in discussione».







E per quanto riguarda l'assegnazione della scorta a Marino, orfini ha detto: «Ribadisco la solidarietà al sindaco e tiro un sospiro di sollievo per il fatto che abbia accettato una maggiore protezione. È vero che siamo noi la sua protezione ma questa è una scelta giusta di fronte a minacce così puntuali».







«È incredibile la sottovalutazione da parte delle classi dirigenti di Roma di quanto stava accadendo», ha continuato Orfini, «Noi, solo per il fatto di esser stati lambiti, abbiamo avviato processo durissimo di controllo. Siamo stati gli unici. Chi chiede le dimissioni di Marino non è che non ha una storia in questa città. Chi ha distrutto questa città non può essere la soluzione e non può neanche nascondere le responsabilità. Non possono oggi alzare il ditino verso di noi perchè non è serio. Mafia Capitale non ha riguardato solo la politica ma tutti. E allora tutti dovrebbero riflettere e aiutare il processo di rigenerazione e non lo stanno facendo. Sembra che in questa città ci fosse solo il Pd negli anni passati. In realtà noi eravamo all'opposizione, c'era una politica che governava e che ora fischietta. C'è il tessuto delle classi dirigenti della città, il mondo dell'impresa, della cooperazione, del lavoro. Quello che è accaduto in questa città dovrebbe interrogare tutti. L'unico che ha raccolto questa sollecitazione è stato Rosario Cerra (presidente Confcommercio Roma, ndr), che qualche tempo fa ha rilasciato un'intervista dicendo &quot;dovremmo tutti fare come ha fatto il Pd&quot;».







Marino: «Mai avuto più energie di ora». Anche il sindaco Marino è intervenuto: «Trovo curioso che in tanti raccontino la città dopo che noi abbiamo scoperchiato le pentole. Sono tutti arrivati dagli Stati Uniti o da Buenos Aires in questi giorni o sono io che vivevo all'estero e loro erano qui e non se ne sono mai accorti o non se ne sono voluti accorgere?».







«Non sono stanco per nulla e non mi sono mai sentito più pieno di energie», ha continuato, «È come quando da chirurgo togli il fegato vecchio e stai mettendo quello nuovo e devi farlo con la massima precisione e senti una grande adrenalina e sai che fuori ci sono da sette ore parenti che aspettano e non sanno niente ma tu lo sai che ce l'hai fatta. E io so che noi la stiamo cambiando Roma, adesso andiamo fuori e diciamolo alla gente».







«Grazie per questo incontro di oggi», ha quindi concluso, «Se questa città sta cambiando lo sta facendo perchè ci siamo noi e dobbiamo dirlo e sentirne l'orgoglio. È importante che tutti insieme siamo portatori di informazioni di quello che facciamo, di quanto questo percorso sia complesso ma abbia un'idea di città».</column>
        </table>
        <table name="tblWebData">
            <column name="Article">«Siamo qui per mettere finalmente Roma in moto. Sono due anni che non si parla dei veri problemi di Roma.



Vogliamo ridare speranza e futuro a questa città: vogliamo che le strade siano messe a posto, che il verde pubblico sia una cosa decorosa, e parlare di lavoro».











var id=101611



Così il consigliere Alfio Marchini, durante la manifestazione Liberiamo Roma in piazza del Campidoglio. «Oggi - ha aggiunto - iniziamo gli Stati generali dei quartieri, perché riteniamo che a Roma il quartiere sia l'anima di questa città, la fiamma etica a cui agganciarsi perché i romani amano il territorio. Credo che bisogna partire dal basso, coinvolgere i quartieri e fare per ogni quartiere la risposta giusta di cui i cittadini hanno bisogno. Faremo poi una plenaria in cui presenteremo il nostro programma».







Comitati di quartiere, associazioni ed esponenti di commercianti e cittadini sono scesi in piazza del Campidoglio per un «consiglio comunale straordinario» organizzato dalla lista Marchini, sotto lo slogan 'Liberiamo Roma'. Un'assemblea pubblica in cui sono intervenute diverse realtà. In piazza casacche di Roma multiservizi e striscioni di 'Cuori italiani' dell'Atac. Sulle scalinate del Campidoglio cartonati del sindaco Marino con la scritta 'Svendo Roma' e 'Ho distrutto Roma'. E poi cartelli 'Marino game over' e 'Marino molla la poltrona, elezioni subito'.







«Io penso che sia finito il periodo degli schemi. Io so bene che c'è una differenza tra la destra romana e la sinistra romana, ma mettere a posto una strada è di destra o di sinistra? Garantire ai nostri figli un lavoro, far in modo che ci si senta sicuri è di destra o sinistra? Un amministratore non deve occuparsi di problemi ideologici, ma affrontare in modo concreto i problemi dei cittadini».







«Mi auguro che Marino si dimetta, me lo auguro per lui. Io penso che abbia la possibilità di fare un passo indietro. Poi se pensa di essere nel giusto si ricandidi e vinca le prossime elezioni».







«Grazie a tutti i comitati e a tutte le associazioni. Siamo qui non solo per chiedere le dimissioni di Marino, ma anche per chiedere che Roma riparta. Il comune sul piano investimenti ha 305 milioni di euro, la giunta ne ha spesi solo 60 milioni», ha detto il consigliere Alessandro Onorato. «Non ce la facciamo più di questi scandali - ha aggiunto - Ci hanno raccontano che Marino era l'argine a Mafia capitale, ma gli affidamenti a Buzzi e company li hanno dati fino al giorno prima. Ma questo non ve lo raccontano».</column>
        </table>
        <table name="tblWebData">
            <column name="Article">«A Roma ci sono più organizzazioni criminali e tra queste alcune mafiose che coesistono ed evitano scontri tra loro: questo è il modo migliore per fare affari». Il procuratore di Roma Giuseppe Pignatone è tornato oggi in Commissione Antimafia, presieduta dalla presidente Rosy Bindi - era già stato ricevuto nei mesi scorsi, dopo l'inchiesta su Mafia Roma - per riferire sulla seconda tranche dell'inchiesta.

Roma non è come Palermo, Napoli o Reggio Calabria, ragiona il capo dei pm di Piazzale Clodio a Roma, «è troppo grande e complessa per essere controllata da una sola organizzazione mafiosa. Vi sono più organizzazioni criminali, alcune mafiose», come quella dei Fasciani o quella guidata da Carminati e Buzzi.



Mafia Roma «è una piccola organizzazione», sottolinea Pignatone, «l'associazione mafiosa più pericolosa in Italia e nel mondo rimane la 'Ndrangheta». E tuttavia il magistrato sottolinea come la Cassazione abbia sostenuto l'impianto accusatorio confermando, in due successive sentenze, la contestazione del 416 bis, ovvero l'associazione mafiosa. E se il magistrato conferma che il rapporto del sodalizio Carminati-Buzzi «è stato diverso con le due giunte capitoline», e «con la giunta Alemanno si registra una esplosione del fatturato delle cooperative che facevano capo a Buzzi e c'era una influenza sulle nomine di vertice delle società partecipate dal Comune», non nasconde che, anche se con la nuova amministrazione Marino i contatti delle organizzazioni criminali «a livelli alti non ci sono più», e vengono anche cambiati alcuni vertici delle società partecipate, «rimane la presenza pesante di Buzzi nel mondo delle cooperative.



I rapporti sono diversi ma tutto sommato Buzzi e Carminati erano tranquilli sull'esito delle elezioni: Buzzi e Carminati vantavano di avere candidati amici in entrambi gli schieramenti». Quanto alle lettere che Buzzi manda alle Commissioni e persino al Pontefice, per Pignatone «possiamo parlare di una «linea difensiva», anche nella lettera al Papa: l'intento è quello di dire che «in fondo la mafia non esiste e se esiste, io non c'entro. C'era un sistema corruttivo diffuso in cui ho dovuto operare».



Tra le novità emerse oggi, l' avviso di conclusione delle indagini ai sensi dell'articolo 415 bis nei confronti di Maurizio Venafro, ex capo di Gabinetto del governatore del Lazio Zingaretti, che prelude ad una eventuale richiesta di rinvio a giudizio per il reato di turbativa d'asta, «a meno che nei 20 giorni che il Codice prevede non ci facciano presenti circostanze che facciano cambiare idea».



Infine, il procuratore capo invita a fare «una riflessione sul ruolo che svolgono le cooperative». Forse bisogna chiedersi, osserva, »se le agevolazioni concesse alle cooperative, le riserve di lavori, le simpatie che hanno e i controlli meno penetranti, «non meritino una riflessione che tuttavia non compete alla procura della Repubblica». La presidente Bindi non sfugge all'osservazione ,e fa sapere che presto verranno auditi i responsabili della cooperativa La Cascina. Un sostegno alla giunta Marino arriva dal capogruppo Pd Franco Mirabelli: «mi pare evidente che quella di Marino è la posizione di un amministratore mai coinvolto da questo sistema, mentre con l'amministrazione precedente Carminati ha avuto un peso molto significativo».



«A Roma ci sono più organizzazioni criminali e tra queste alcune mafiose che coesistono ed evitano scontri tra loro: questo è il modo migliore per fare affari». Il procuratore di Roma Giuseppe Pignatone è tornato oggi in Commissione Antimafia, presieduta dalla presidente Rosy Bindi - era già stato ricevuto nei mesi scorsi, dopo l'inchiesta su Mafia Roma - per riferire sulla seconda tranche dell'inchiesta. Roma non è come Palermo, Napoli o Reggio Calabria, ragiona il capo dei pm di Piazzale Clodio a Roma, «è troppo grande e complessa per essere controllata da una sola organizzazione mafiosa. Vi sono più organizzazioni criminali, alcune mafiose», come quella dei Fasciani o quella guidata da Carminati e Buzzi. Mafia Roma «è una piccola organizzazione», sottolinea Pignatone, «l'associazione mafiosa più pericolosa in Italia e nel mondo rimane la 'Ndrangheta». E tuttavia il magistrato sottolinea come la Cassazione abbia sostenuto l'impianto accusatorio confermando, in due successive sentenze, la contestazione del 416 bis, ovvero l'associazione mafiosa.



E se il magistrato conferma che il rapporto del sodalizio Carminati-Buzzi «è stato diverso con le due giunte capitoline», e «con la giunta Alemanno si registra una esplosione del fatturato delle cooperative che facevano capo a Buzzi e c'era una influenza sulle nomine di vertice delle società partecipate dal Comune», non nasconde che, anche se con la nuova amministrazione Marino i contatti delle organizzazioni criminali «a livelli alti non ci sono più», e vengono anche cambiati alcuni vertici delle società partecipate, «rimane la presenza pesante di Buzzi nel mondo delle cooperative. I rapporti sono diversi ma tutto sommato Buzzi e Carminati erano tranquilli sull'esito delle elezioni: Buzzi e Carminati vantavano di avere candidati amici in entrambi gli schieramenti».



Quanto alle lettere che Buzzi manda alle Commissioni e persino al Pontefice, per Pignatone «possiamo parlare di una »linea difensiva«, anche nella lettera al Papa: l'intento è quello di dire che »in fondo la mafia non esiste e se esiste, io non c'entro. C'era un sistema corruttivo diffuso in cui ho dovuto operare«. Tra le novità emerse oggi, l' avviso di conclusione delle indagini ai sensi dell'articolo 415 bis nei confronti di Maurizio Venafro, ex capo di Gabinetto del governatore del Lazio Zingaretti, che prelude ad una eventuale richiesta di rinvio a giudizio per il reato di turbativa d'asta, »a meno che nei 20 giorni che il Codice prevede non ci facciano presenti circostanze che facciano cambiare idea«. Infine, il procuratore capo invita a fare »una riflessione sul ruolo che svolgono le cooperative«. Forse bisogna chiedersi, osserva, »se le agevolazioni concesse alle cooperative, le riserve di lavori, le simpatie che hanno e i controlli meno penetranti, «non meritino una riflessione che tuttavia non compete alla procura della Repubblica».



La presidente Bindi non sfugge all'osservazione ,e fa sapere che presto verranno auditi i responsabili della cooperativa La Cascina. Un sostegno alla giunta Marino arriva dal capogruppo Pd in Antimafia Franco Mirabelli: «mi pare evidente che quella di Marino è la posizione di un amministratore mai coinvolto da questo sistema, mentre con l'amministrazione precedente Carminati ha avuto un peso molto significativo».</column>
        </table>
        <table name="tblWebData">
            <column name="Article">«Seguendo la via tracciata dalla Misericordiae Vultus, dichiaro la mia totale adesione al Suo invito alla conversione, 'unita al coraggio della denuncià perché la corruzione 'impedisce di guardare al futuro con speranza ed è un accanimento nel peccatò. Mi auguro e spero di non essere il solo». Lo scrive dal carcere di Bad'e Carros, dov'è detenuto, Salvatore Buzzi, l'ex presidente della coop '29 giugnò in una lettera che - riferisce sul suo sito il Sir, Servizio di Informazione Religiosa - ha inviato al Papa.







La lettera sarà pubblicata domani dal settimanale della diocesi di Nuoro 'l'Ortobenè. «Dal 2010 - si legge in un passo della lettera - iniziammo ad avere richieste varie di utilità da parte di funzionari ed amministratori: facemmo un esposto alla Procura ma non ci fu seguito, tentammo anche la via della denuncia politica, ma anche questa via non portò risultati. Ed allora io in prima persona cedetti a queste richieste: moralmente giustificavo il mio agire con il classico 'fine che giustifica i mezzì. Tali richieste si sono poi accentuate con gli anni e con il crescere della cooperativa; io continuavo a giustificare il mio operato con il fatto di creare occupazione per tante persone che altrimenti non avrebbero mai trovato lavoro. Da vittima divenni pian piano complice di un sistema corruttivo cresciuto sempre di più, sia a livello politico che amministrativo».







Buzzi nella lunga lettera, aggiunge: «sono consapevole di dover affrontare la giustizia terrena e mi adopererò per chiarire le mie colpe e contrastare per quanto è nelle mie possibilità i fenomeni corruttivi; mi difenderò dalla accusa ingiusta di mafia».</column>
        </table>
        <table name="tblWebData">
            <column name="Article">La procura di Roma ha aperto un fascicolo sull'incendio divampato il 27 giugno in viale Castrense nei locali di un centro di accoglienza gestito dalla cooperativa Atlante, sotto sequestro nell'ambito dell' inchiesta su Mafia Capitale in quanto ritenuta riconducibile a Salvatore Buzzi.



A procedere, per il momento contro ignoti, per incendio doloso sono gli stessi pm, Paolo Ielo, Luca Tescaroli e Giuseppe Cascini, che indagano sulla presunta organizzazione di stampo mafioso guidata da Massimo Carminati. Negli stessi locali si trova il centro di accoglienza «Il Ponte» già oggetto di un incendio il 18 giugno scorso. In entrambi i casi sono andati distrutti documenti che potevano risultare utili nell'inchiesta dei pm della Dda della capitale.</column>
        </table>
        <table name="tblWebData">
            <column name="Article">Quando Ignazio Marino, medico chirurgo specializzato in trapianti di fegato, che ha trascorso metà della sua vita negli Stati Uniti, è diventato sindaco di Roma nel 2013, è stato soprannominato il &quot;marziano&quot;, in riferimento al suo status di outsider atterrato nella Città Eterna con la missione di ripulire la politica locale.







Ma due anni dopo, proprio mentre Roma sta organizzando la candidatura ai Giochi Olimpici 2024 e si prepara a ospitare milioni di pellegrini per uno speciale anno giubilare indetto da Papa Francesco, il sindaco Marino sta combattendo per la sua sopravvivenza politica.







Sotto il peso di un grande scandalo di corruzione, che ha coinvolto l'amministrazione della città, dallo scorso mese di dicembre Marino si trova ad affrontare una forte pressione a dimettersi dopo aver perso la fiducia di Matteo Renzi, primo ministro italiano e segretario del partito democratico di centro-sinistra, lo stesso del sindaco Marino.







Lo stesso Marino non è stato coinvolto in quella che i pubblici ministeri romani hanno ribattezzato &quot;Mafia Capitale&quot;, una travolgente rete criminale bipartisan che - secondo l’accusa - avrebbe usato profonde connessioni all'interno dell'amministrazione della città per appropriarsi di milioni di euro attraverso il ”controllo” di appalti pubblici, dai trasporti alla raccolta dei rifiuti, ai centri di accoglienza dei migranti. In realtà il sindaco ha anche incoraggiato i pubblici ministeri a proseguire nell’inchiesta.







Ma nonostante questo è accusato di aver ignorato il livello di corruzione che dilagava sotto la sua Amministrazione. &quot;Forse non avrà saputo cosa stava succedendo, ma in politica è anche importante capire che cosa sta accadendo nel proprio ambiente&quot;, dice intervistato dal Financial Times Virman Cusenza, direttore de Il Messaggero, il primo quotidiano romano. &quot;Si può chiamare ingenuità, o mancanza di controllo, ma è chiaro che questo scandalo lo ha travolto e ha messo in evidenza la sua debolezza politica&quot;, aggiunge.







Le difficoltà che sta attraversando il sindaco Marino sono il segno dell’evidente incapacità dell’Italia a contrastare la corruzione e la criminalità organizzata, in un momento in cui la terza più grande economia dell’Eurozona sta finalmente mostrando segni di ripresa dopo anni di stagnazione e recessione. Molti economisti ritengono che gli alti livelli di corruzione sono tra gli impedimenti struttutrali più grandi alle prospettive di crescita dell'Italia.







Le difficoltà che sta vivendo Roma si sono rivelate un problema anche per il premier Renzi, che sta provando a mantenere la sua agenda riformista per l'intero Paese di fronte alla caduta nei sondaggi mettendo in chiaro che la sua pazienza con il sindaco Marino sta finendo.







&quot;Se è in grado di governare, governi. Altrimenti vada a casa - ha detto Renzi recentemente - Non si può solo essere onesti, si deve essere anche capaci&quot;.







Finora Marino ha insistito sul fatto che non ha motivo di dimettersi, chiedendo di essere giudicato alla fine del suo mandato sostenendo che ha intenzione di rimanere in carica fino al 2023. Il suo ufficio non ha risposto a una richiesta di commento.







Eppure al sindaco Marino sono rimasti pochi alleati a difenderlo. Molti a Roma dicono che ha fatto poco per affrontare i maggiori problemi che affliggono la città, percepita da molti dei suoi abitanti sempre più sporca, disorganizzata e decadente.







&quot;Negli ultimi anni Roma è sentita più come un souk Medio Orientale che una grande capitale europea, e questo è ciò che fa arrabbiare i romani&quot;, dice il direttore Virman Cusenza.







Il premier Renzi può difficilmente permettersi un sindaco di Rima che lo esponga ai costanti attacchi degli oppositori politici di destra come Forza Italia e dai populisti del Movimento 5 Stelle.</column>
        </table>
        <table name="tblWebData">
            <column name="Article">In cinquemila a Ostia insieme a Beppe Grillo per urlare in coro «Onestà! Onestà! Onestà!». Sono queste le stime della Questura sulla partecipazione alla Fiaccolata dell'Onestà che ha attraversato Ostia, dal porto al Pontile snodandosi sul lungomare.











var id=101244







E' stato all'arrivo in piazza dei Ravennati, a due passi da quel Palazzo del Governatorato che ha visto l'arresto dell'ex presidente del X Municipio, Andrea Tassone (Pd) per corruzione, che il leader del Movimento 5 Stelle ha tenuto il suo intervento, durato una ventina di minuti. Preceduto del tweet: «Fiaccolata dell'onestà a Ostia! Fuori la mafia da Roma! Fuori la mafia dallo Stato!» il comico ha ribadito il concetto appena scandito dal deputato del M5S Alessandro Di Battista: «Marino deve dimettersi».







«Sono orgoglioso di questi ragazzi, magari li ho danneggiati a volte con la mia irruenza, ma è per il troppo affetto» ha affettuosamente coccolato i tanti amministratori pentastellati delle diverse istituzioni (Parlamento Europeo, Camera dei Deputati, Regione Lazio e Comune di Roma Capitale) convenuti a Ostia. E a proposito del Pd che &quot;se ne deve andare a casa&quot; Grillo ha specificato: «Ci credevo una volta nella sinistra però mi chiedevo come mai non parlassero di alcune battaglie come il voto di preferenza o di mandare via i condannati dal Parlamento. Per poterne parlare a un congresso mi sono dovuto iscrivere al Pd, ma non è servito a niente, non mi hanno dato retta». Grillo ha poi incalzato il partito democratico. «Il vero falso ideologico, oggi, è il Pd», ha detto.











Il leader M5s ha poi sottolineato, allargando le questioni alla comunità europea: «Voglio pubblicamente dire che Tsipras con il referendum sta facendo una cosa straordinaria perchè democraticamente sta dando l'ultima parola al popolo greco. È quello che vogliamo fare noi». Grillo ha poi salutato la piazza gremita di sostenitori: «Ricordatevi l'occasione fa l'uomo onesto. Io sono in disparte, ma figuratevi se me ne vado dal Movimento, è nel mio Dna. Io ci sono, non scompaio, sono - ha aggiunto sorridendo - dietro Casaleggio». «Ora dispertedevi - ha concluso Grillo - andate e parlate del movimento, ma sotto voce. Bisogna rischiare qualcosa di proprio nella vita, anche piccola».







«Siamo pronti per governare. Dobbiamo liberare questa città dal malaffare, dagli inetti che non si accorgono dei delinquenti e soprattutto dal Pd che è diventato ahimè il punto di riferimento del mal affare. Qui ad Ostia dove è stato arrestato il minisindaco Tassone, ma in tutta la città. E Marino non è in grado di governare, perchè sta cercando ancora di capire chi all'interno del suo partito è delinquente e chi no». Lo ha dichiarato il deputato del Movimento 5 Stelle Alessandro Di Battista durante la marcia dell'onestà organizzata dal M5S sul lungomare di Ostia. A chi gli chiedeva se fosse pronto a candidarsi a sindaco di Roma, Di Battista ha risposto: «No. Io devo e voglio finire il mio mandato in Parlamento».







Salutato con gli applausi scroscianti degli attivisti l'intervento del sindaco grillino di Pomezia, Fabio Pucci, diventato il simbolo «Dell'incorruttibilità» 5 stelle per via delle intercettazioni dell'inchiesta mafia capitale.







«Abbiamo deciso di organizzare la fiaccolata dell'onestà qui perchè Ostia è un municipio di Roma che oltre ad avere il problema dell'amministrazione infiltrata da fenomeni mafiosi autoctoni come Mafia capitale è anche un territorio particolarmente infiltrato da varie mafie come poi i processi di questi ultimi anni hanno dimostrato. Varie famiglie di varie provenienze hanno trovato trovato un buon territorio su cui espandere la loro ramificazioni di affari». Lo ha detto la deputata M5S Roberta Lombardi, a margine della marcia dell'onestà che si sta svolgendo sul lungomare di Ostia. «È perciò importante - ha aggiunto Lombardi - ripartire da un territorio gravemente compromesso per dare un significato alla parola onestà. Speriamo in una grossa mobilitazione dei cittadini di Ostia per un'affermazione d'orgoglio che questa è casa loro e non della criminalità».</column>
        </table>
        <table name="tblWebData">
            <column name="Article">Incendio stamattina in un ufficio in via Altamura 2, in zona San Giovanni. Le fiamme hanno bruciato faldoni e carte che si trovavano nei locali in questione, i quali, a quanto si apprende, apparterrebbero a una cooperativa. All'interno, secondo quanto riferito, non si trovava nessuna persona. Sul posto vigili del Fuoco, Polizia e 118. Le cause sono in corso di accertamento, non si esclude l'ipotesi dolosa.



var id=101212







Erano sotto sequestro nell'ambito dell'inchiesta Mafia Capitale gli uffici andati in fiamme questa mattina intorno alle 10.30 tra via Castrense 51 e via Altamura 2 in zona San Giovanni. A quanto si è appreso nei locali si troverebbe il centro di accoglienza «Il Ponte» con uffici, in un appartamento, riconducibili alla Cooperativa Atlante.







L'incendio ha appunto bruciato faldoni e carte che si trovavano nei locali in questione. Sul posto al lavoro gli agenti della polizia di Stato e la scientifica per i rilievi del caso. A quanto si è appreso, gli stessi uffici un paio di settimane fa sarebbero stati colpiti da altro incendio. La sede in via Pietro Bonfante, in zona Don Bosco, della Cooperativa sociale Atlante era nell'elenco dei soggetti perquisiti, ma non indagati, nella seconda tranche dell'inchiesta Mafia Capitale.







Si fa sempre più strada l'ipotesi dolosa nell'incendio divampato questa mattina negli uffici di una cooperativa, già sequestrata nell'ambito di Mafia Capitale, in zona San Giovanni. All'esito dei preliminari accertamenti, chi indaga sarebbe convinto che le fiamme siano riconducibile ad un probabile gesto compiuto con dolo allo stato da parte di ignoti.</column>
        </table>
        <table name="tblWebData">
            <column name="Article">Nel giorno in cui il &quot;popolo di Marino&quot; è sotto il Campidoglio a dimostrare in solidarietà del sindaco di Roma, il consigliere Francesco D'Ausilio che nei giorni scorsi si era autosospeso dal Partito democratico, annuncia le dimissioni dall'assemblea capitolina. «Dopo una lunga riflessione, ho ritenuto di presentare le mie dimissioni da consigliere di Roma Capitale per tornare al mio lavoro, ai miei studi e alla mia famiglia. Ho preso tale decisione perché ritengo con questo mio gesto di contribuire a fare chiarezza affinché non ci sia alcun equivoco e per alimentare un processo di rigenerazione che la nostra città attende dopo mesi di difficoltà».







Così ha spiegato in una nota diffusa venerdì nel tardo pomeriggio. Il nome di D'Ausilio, consigliere di Roma Capitale,era finito nelle carte dell'inchiesta su Mafia Capitale, quella della Procura di Roma e dei carabinieri del Ros che ha scoperchiato un sistema ben collaudato e oliato di crimini e malaffare legato alla politica e all'ex Nar Massimo Carminati, finito in carcere.







«Sono certo che anche questa mia decisione contribuirà ad arrestare l'onda mediatica - afferma



D'Ausilio - che ha investito Roma consentendo di tenere al riparo chi è stato coinvolto senza colpa e chi aspira a riconquistare una condizione di rispetto per la propria dignità. Ci sarà il tempo per analizzare



questa stagione di governo. Ora mi auguro, da cittadino, che torni il sereno, non invocando scorciatoie bensì attraverso il rispetto della legalità, restituendo alla città il futuro che merita. Ringrazio le tante persone - conclude il consigliere dimissionario - che mi hanno onorato della loro fiducia e che mi hanno consentito in questi due anni di prestare un servizio alla mia comunità».







Al momento dell'autosospensione dal Pd, D'Ausilio aveva parlato di un &quot;gesto non dovuto, perché non ho notizie di iniziative giudiziarie nei miei confronti e soprattutto perché non ho nulla da rimproverarmi&quot;.</column>
        </table>
        <table name="tblWebData">
            <column name="Article">Stanno per essere sgomberati da una struttura di accoglienza a norma per essere trasferiti nella ex cartiera sulla Salaria dove la situazione è ormai esplosiva.







Sono 34 rom che da marzo 2014 vivono in una palazzina in affitto al Comune di Roma di Via San Cipirello a Borgata Finocchio sulla Casilina, e presto rischiano di essere buttati fuori dalla loro case perché oggi scade la convenzione tra il Campidoglio e l’ente privato che gestisce l’edificio.







I nomadi, tutti di origine rumena, che in questi mesi si sono inseriti nel tessuto sociale della zona vivendo in maniera dignitosa, anche grazie al lavoro dell’Associazione 21 luglio, da domani potrebbero ritrovarsi nella “polveriera” sulla Salaria, dove attualmente sono alloggiate 385 persone in condizioni igienico-sanitarie precarie e dove l’Amministrazione capitolina spende ogni mese per ogni individuo 450 euro.



Per un costo complessivo nel 2014 di oltre 2 milioni di euro.







Non solo. E’ la stessa Associazione 21 Luglio a denunciare che il Consorzio “Casa della solidarietà”, che gestisce la mega struttura sulla Salaria, sarebbe implicato nella brutta vicenda di Mafia capitale.







Il centro di raccolta di Roma nord, tra l’altro, è stato visitato dalla Commissione diritti umani del Senato lo scorso 18 maggio e il Senatore Francesco Palermo non esitò a definire “disumane” le condizioni di vita delle famiglie nella struttura.







Insomma, una vicenda che rischia di finire nel paradosso, con il Comune di Roma che decide di sgomberare una struttura d’accoglienza a norma per poi inserire le famiglie rom in un centro nell’occhio del ciclone per i costi astronomici e per i continui contrasti tra le varie etnie.







L’Associazione 21 Luglio, che da anni si batte per la tutela dei diritti delle comunità rom e sinti in Italia, insieme alle famiglie coinvolte nello sgombero forzato, ha manifestato nel primo pomeriggio sotto l’assessorato alle politiche sociali del Comune di Roma per tentare di trovare un’altra soluzione abitativa alle 34 persone di Via San Cipirello.







L’Assessore capitolino Francesca Danese ha incontrato una delegazione dei nuclei familiari rom e si è impegnata a rimandare a martedì prossimo lo sgombero nella speranza di trovare soluzioni alternative.







La stessa sorte potrebbe toccare ai 50 rom che vivono nel centro assistenza abitativa di Via Torre Morena, che dovrebbero essere allontanati il prossimo 30 giugno quando scadrà l’altro accordo tra il Campidoglio e i proprietari dell’edificio.</column>
        </table>
        <table name="tblWebData">
            <column name="Article">Con differenti decisioni, ma che in sostanza confermano i provvedimenti emessi il 4 giugno scorso, il Tribunale del Riesame si è pronunciato oggi sui ricorsi presentati da un gruppo di indagati della seconda tranche del'inchiesta Mafia capitale.



In particolare i giudici hanno confermato l'ordinanza di custodia cautelare per Luca Gramazio, ex consigliere regionale, Nadia Cerrito segretaria di Salvatore Buzzi, Andrea Tassone, ex presidente del X Municipio (domiciliari), Mario Cola dipendente comunale, Fabio Stefoni ex sindaco di Castelnuovo di Porto, Paolo Solvi, personaggio vicino a Tassone. E ancora per Carmelo Parabita, Tiziano Menolascina e Domenico Cammisa tutti dirigenti della cooperativa La Cascina, Daniele Pulcini imprenditore e Tiziano Zuccolo.







I giudici hanno anche annullato l'ordinanza di custodia cautelare per Pierina Chiaravalle, Emilio Gammuto entrambi collaboratori di Salvatore Buzzi, di Angelo Marinelli. Parziale annullamento dell'ordinanza per Claudio Bolla con riferimento di una accusa di corruzione e per Michele Nacamulli indagato per turbativa d'asta. A Bolla sono stati concessi gli arresti domiciliari. Arresti domiciliari anche per Francesco Ferrara uno dei dirigenti della cooperativa La Cascina, e a Mirko Coratti ex presidente dell'assemblea capitolina. Un provvedimento meno afflittivo è stato deciso Marco Bruera, Stefano Venditti e Gaetano Altamura.</column>
        </table>
        <table name="tblWebData">
            <column name="Article">I volontari del verde. Saranno loro ad aprire e chiudere i cancelli dei parchi storici e delle ville, sempre loro a fare gli ultimi giri per controllare che nessuno resti dentro a dormire o a sorvegliare che non si facciano danni. Dal momento che non ci sono forze sufficienti per tutelare l'immenso patrimonio di fusti e foglie della Capitale, ecco che si chiamano in soccorso le associazioni. Con un avviso pubblico del dipartimento Tutela e Ambiente è partita ufficialmente la ricerca di volontari disposti a aiutare - in alcuni casi a sostituire - chi già si occupa della vigilanza in ville e giardini. Un servizio a costo zero, salvo un rimborso spese per chi scende in campo in difesa di alberi e prati.







Soffre di questi tempi il verde di Roma. Tra appalti conclusi e gare sospese, non ci sono sufficienti forse per tenere sotto controllo tutti questi spazi e prendersene cura. La situazione si risolverà con le nuove gare, assicurano al Dipartimento. Ma per la prima volta si tenta un'altra strada: coinvolgere, in maniera continuativa e ovunque le associazioni di volontariato. Troppo estese le aree verdi, il Servizio giardini tutto non può fare e le ditte che prima si occupavano di vigilanza e manutenzione hanno concluso il loro mandato. Capita così, più che in passato, che ville e parchi vengono usati come dormitori la notte, si levano fumi sospetti tra gli alberi a volte tossici, i giochi per bambini e gli arredi spesso sono danneggiati, c'è chi lascia esche avvelenate per i cani. Servono più controlli. Un aiuto può venire proprio dalle associazioni di volontariato e no-profit.







LE SCUSE



Nell'avviso pubblico si spiega cosa saranno chiamate a fare: si occuperanno di aprire e chiudere i cancelli e collaboreranno con le altre forze impegnate nella vigilanza. Ventisette in tutto i parchi e le ville che verranno affidati ai volontari. In molte aree verdi sarà il servizio giardini nei giorni feriali a occuparsi dell'apertura mentre le associazioni il più delle volte chiuderanno i cancelli. Nei giorni festivi sarà tutto sulle spalle dei volontari. Ogni associazione può gestire un numero limitato di aree.



«Mi scuso con i romani perché in questi mesi abbiamo avuto un problema sul verde legato al fatto che sono state annullate oltre 40 gare dopo Mafia capitale», spiega l'assessore all'Ambiente e ai Rifiuti Estella Marino. «Ma stiamo ripartendo: è stata pubblicata la gara per l'apertura e chiusura delle ville storiche e partirà quella di monitoraggio alberature nelle scuole e altre sulla manutenzione del verde orizzontale».</column>
        </table>
        <table name="tblWebData">
            <column name="Article">Una solitudine che pregiudica la possibilità di una svolta. È quella in cui Ignazio Marino si è venuto a trovare. Nessuno mette in discussione l’intenzione autentica, da parte del sindaco, di cambiare passo e di rilanciare la sua azione di governo. Ma il suo tentativo rischia di risultare tardivo, perché cade in un contesto di scetticismo generale, e le chance della ripartenza si vanno continuamente assottigliando per effetto di una crisi di fiducia diffusa e profonda.



Vengono meno, una dopo l’altra, le sponde che potrebbero aiutare il sindaco nel suo eventuale riscatto. Matteo Renzi continua in maniera lampante a prendere le distanze da Marino. Gli assessori chiave annunciano le dimissioni, è il caso di Guido Improta, o stanno per abbandonare la giunta, ed è il caso di Silvia Scozzese. Il mondo produttivo denuncia la paralisi «che sta affondando Roma». La politica nazionale e quella locale manifestano ogni istante di più la propria non condivisione dei destini di un sindaco chiuso nel fortilizio Campidoglio e sempre più sconnesso dalla città reale.



E c’è lo scontento dei cittadini che vedono la Capitale in preda a problemi che non sono stati risolti e che rendono difficile la vita quotidiana. La caduta di un pezzo di fiducia dopo l’altro: ecco perché, dopo la discesa ardita, la risalita di Marino appare un sogno inafferrabile.







È venuto meno, in queste ore, anche il sostegno di quell’eccellenza economico-culturale, che Marino sventolava come fiore all’occhiello del Campidoglio, rappresentata dal Cda di Palaexpo, che si è dimesso in massa insieme al suo presidente Franco Bernabè.







Così, i sei mesi che ci separano dall’inizio del Giubileo, termine entro il quale il sindaco poteva dare i primi e decisivi segnali di inversione di rotta, sembrano essersi contratti di colpo. In un crescente clima di disincanto e di critica che non autorizza previsioni rosee per la giunta. Marino, fin dagli esordi con lo slogan «Non è politica, è Roma», aveva puntato non sui partiti ma sulla società civile. E proprio questa però sta ora reagendo in maniera fredda ai destini del primo cittadino. Perfino il tentativo di rifugio nel popolo del Pd come nuova fonte battesimale - si veda l’apparizione dell’altra sera alla Festa dell’Unità, tra gli applausi dei militanti - risulta insufficiente da parte di Marino. Non basta per placare e per convincere la stragrande maggioranza dei romani che non si accontentano di slogan da comizio old style e guardano solo ai fatti.



Si è capito, intanto, che la gestione del Giubileo viene affidata non a Marino ma al prefetto Gabrielli. Il quale oltretutto, per la sua attesa e temutissima relazione su Roma, è diventato una incarnazione del Giudizio di Dio. In attesa di quello, ognuno dice la sua preghiera.</column>
        </table>
        <table name="tblWebData">
            <column name="Article">L'aula della Camera ha respinto le mozioni di censura contro il sottosegretario all'Agricoltura Giuseppe Castiglione (Ncd), coinvolto nell'inchiesta Mafia capitale. Nello specifico, la mozione M5S ha avuto 108 voti favorevoli e 304 contrari; quella di Sel 92 sì e 303 no; infine la mozione targata Lega ha avuto 86 voti favorevoli e 306 contrari.







«La posizione della mera notizia dell'esistenza di indagini non può essere motivo di sfiducia», ha detto il aula il deputato Pd Andrea Romano, annunciando il voto contrario dei dem alle mozioni contro Castiglione. «Oggi - ha detto Romano - non siamo chiamati a esprimere un verdetto giudiziario, né un giudizio di moralità, né un giudizio sul curriculum del collega. La valutazione del Pd è di non frapporre alcun ostacolo al lavoro della magistratura e di valutare se le funzioni di sottosegretario siano indebolite dallo svolgimento dell'indagine».







Subito dopo il voto i grillini si scatenano su Twitter e accusano il Pd. «I garanti del malaffare. Castiglione dimettiti». Così, in un tweet, il leader M5S Beppe Grillo. Poi sul suo blog appare un post firmato dal M5S Parlamento e accompagnato da una foto di Castiglione in compagnia del ministro Angelino Alfano. «Il Pd - si legge - vota contro la mozione M5S e salva l'indagato Castiglione, di Ncd e sottosegretario all'agricoltura, coinvolto nell'inchiesta di Mafia capitale».







«Nel 2011 il Cara di Mineo era una sorta di mega-residence per le famiglie dei soldati americani - scrivono i parlamentari 5 Stelle - Poi, l'allora ministro degli Interni Roberto Maroni (Lega), lo stesso



che in questi giorni minaccia i sindaci lombardi di non accogliere i migranti, decide di trasformarlo nel più grande centro di accoglienza di Europa. Oggi si rimangia tutto, ma la realtà è che fu proprio il



leghista Maroni a trasformare Mineo in un centro Migranti Spa, favorendo incontri come quello tra Luca Odevaine e l'attuale sottosegretario all'Agricoltura Giuseppe Castiglione, il braccio destro di Angelino Alfano in Sicilia. Il primo è stato arrestato nell'inchiesta Mafia Capitale, il secondo indagato».







«Per salvare Castiglione (e quindi Alfano) - scrive Alessandro Di Battista su Twitter - il Pd ha sotterrato la questione morale. Sono passati da Berlinguer a Carminati». Il sottosegretario di Ncd «salvato dalla casta politica - twitta Danilo Toninelli - Ritornano le larghe intese dell'impunità di Pd e Fi». «Il Pd salva gli attori di mafia capitale», scrive Carlo Sibilia, che posta il video del momento del voto ripreso con un telefonino in Aula. «Sfiducia Castiglione - scrive Loretta Lorefice - Buzzi disse: &quot;mi ci dovete far pensare un attimo...perché su Mineo casca il governo&quot;. Voto contrario alla nostra mozione».







«Il Pd salva Castiglione per salvare il governo. Lo fa ignorando il lavoro della magistratura che sta squarciando il velo di un sistema affaristico sull'utilizzo criminale di risorse pubbliche destinate all'accoglienza dei richiedenti asilo». Lo afferma il capogruppo di Sel alla Camera Arturo Scotto.







«Una vergogna - aggiunge - che contribuirà ulteriormente a rafforzare il populismo di chi specula sulla pelle dei migranti e dei richiedenti asilo. Tutto questo perché il partito di Alfano, di cui Castiglione è il plenipotenziario per la Sicilia, è uno degli azionisti di maggioranza del governo Renzi».</column>
        </table>
        <table name="tblWebData">
            <column name="Article">«Ho riflettuto a lungo in questi giorni difficili per la nostra città e ho preso la decisione di autosospendermi dal Partito Democratico. Decisione questa che nasce dalla voglia di contribuire a ristabilire un clima di serenità, sia per Roma che per i colleghi». Così Alfredo Ferrari, consigliere di Roma Capitale citato da Buzzi in alcune intercettazioni agli atti dell'inchiesta Mafia Capitale.



«Essendo tuttavia estraneo ai fatti illeciti che mi sono stati nei giorni scorsi attribuiti, confido che la magistratura saprà fare presto chiarezza sulla vicenda romana - aggiunge - Parlano per me la mia storia personale e gli anni che ho trascorso sui banchi dell'Assemblea Capitolina al servizio dei miei concittadini per i quali nutro un profondo rispetto. Come del resto nutro rispetto per la comunità del Partito Democratico che a Roma ho contribuito a fondare. Continuerò per questo a svolgere il mio compito di consigliere con impegno e dedizione».







D'AUSILIO



«Ho valutato, d'intesa con Orfini, in questa fase difficile per la nostra città e per il bene del PD, di autosospendermi dal Partito. È un gesto non dovuto, perché non ho notizie di iniziative giudiziarie nei miei confronti e soprattutto perché non ho nulla da rimproverarmi. Mi auguro che questa mia scelta contribuisca a fare chiarezza, affinché non ci sia la minima ombra o alcun equivoco sul mio operato. In queste settimane ho letto ricostruzioni fantasiose, frutto di illazioni riportate da terzi, destituite di fondamento e rispetto alle quali sono totalmente estraneo. Nutro piena fiducia e rispetto per il lavoro che sta conducendo la Procura di Roma. Sono certo che presto tutto si chiarirà perché il PD è e rimane la mia casa». Lo dichiara in una nota il consigliere capitolino Francesco D'Ausilio.







IMPROTA



Intanto l'assessore ai Trasporti Guido Improta, che ieri ha annunciato le sue dimissioni, si è visto oggi con il sindaco Marino in Campidoglio. «Non è questione di trattenere o non trattenere. L'assessore è uno degli elementi migliori della nostra squadra. Ci siamo concentrati sugli obiettivi e continuiamo a realizzarli insieme», ha commentato alla fine dell'incontro il sindaco. «Non bisogna buttare il bambino con l'acqua sporca - ha commentato l'assessore alla Mobilità uscendo - Andiamo avanti, abbiamo da concludere un pezzo di lavoro importante e poi si vedrà».







GIOVANNI FISCON



Chiede di essere processato con giudizio abbreviato e non con rito immediato come richiesto e ottenuto dalla Procura della Repubblica di Roma l'ex direttore dell'Ama Giovanni Fiscon imputato di corruzione nella prima tranche dell'inchiesta Mafia capitale.







Assistito dall'avvocato Salvatore Sciullo Fiscon è uno dei 34 imputati che potrebbero comparire nel giudizio immediato il 4 novembre prossimo, ma se il gup accoglierà la sua richiesta subordinata all'audizione di 26 testimoni, alla fine del giudizio potrà godere in caso di condanna di uno sconto di un terzo della pena. La stessa richiesta di giudizio abbreviato è stata presentata da altri imputati tra i quali Raffaele Bracci e Fabio Gaudenzi.</column>
        </table>
        <table name="tblWebData">
            <column name="Article">«Arriverà giovedì 25 giugno in Aula Giulio Cesare la mozione per la candidatura di Roma ai Giochi Olimpici e Paralimpici 2024. Il testo della mozione, su cui sono al lavoro da settimane le diplomazie capitoline e che raccoglierà le ultime osservazioni del tavolo tecnico di oggi, approderà in Aula per l'approvazione definitiva che candiderà Roma alle Olimpiadi 2024 giovedì, come sarà ufficializzato dalla Capigruppo convocata nel tardo pomeriggio di oggi.



La riunione in Campidoglio tra i vertici sportivi nazionali e i capigruppo capitolini ha permesso un ulteriore approfondimento tecnico sulla sfida olimpica e ai diversi gruppi di convergere su un progetto importante per la città. La capigruppo olimpica ha visto riuniti, insieme al Sindaco Marino e alla presidente Baglio, il presidente del Coni Giovanni Malagò, il Presidente del Comitato promotore per Roma 2024 Luca Cordero di Montezemolo, il vicepresidente Luca Pancalli, la direttrice del Comitato Promotore Claudia Bugno e i capigruppo di maggioranza e opposizione in Aula Giulio Cesare.







Tradizione sportiva italiana, riconosciuta a livello internazionale, bellezza della città, occasione per la cultura e i giovani e grande festa dello sport i punti di forza della candidatura di Roma ricordati in molti degli interventi». Così in una nota il Comune di Roma. «Approvare questa mozione deve essere un atto di amore per la città, con uno sforzo che ci deve consentire di astrarci tutti dal momento contingente e dall'appartenenza politica, come dal dibattito aspro di questi giorni. La convergenza e la massima condivisione sulla mozione, che mi auguro ci saranno giovedì in Aula, saranno il migliore augurio che tutti noi possiamo fare alla nostra città», così la presidente dell'Assemblea capitolina Valeria Baglio al termine dell'incontro.











MALAGO'



«Andiamo lì per parlare con onestà e serietà di quello che è il nostro progetto, come è giusto che sia nel rispetto dei ruoli che hanno tutti i capigruppo».



Aveva dichiarato il presidente del Coni, Giovanni Malagò, prima dell'incontro con il sindaco di Roma, Ignazio Marino, per parlare della candidatura della città per ospitare le Olimpiadi del 2024. «Spero che dall'incontro di oggi possa emergere che questo progetto di candidatura olimpica sia un discorso che deve essere visto da qui a praticamente dieci anni. Questo deve essere secondo me l'elemento di valutazione», aveva detto Malagò a margine di una conferenza di presentazione degli eventi internazionali organizzati dalla Federazione italiana pesca sportiva attività subacquee e nuoto pinnato. Infine il numero uno dello sport italiano ha preferito non commentare la situazione politica del Comune capitolino. «L'ho detto dal primo giorno, noi facciamo il nostro percorso di sport, non fatemi parlare di politica perché non sarebbe neanche giusto».







ALEMANNO



«Voterò a favore della candidatura, senza riserve. Al di là delle frase più o meno scellerate pronunciate in questi giorni e della contingenza politica». Lo annuncia l'ex sindaco di Roma Gianni Alemanno, ora consigliere di opposizione, uscendo dal vertice dei consiglieri con il sindaco Ignazio Marino, Giovanni Malagò e Luca Cordero di Montezemolo.







GRILLO



«Le olimpiadi a Roma del 2024, la cui candidatura sarà discussa questo giovedì in Consiglio comunale, sarebbero la manna per mafia Capitale che ancora non è stata debellata e legata a doppio filo con l'amministrazione comunale». Lo scrive sul suo blog Beppe Grillo, che ironizza: «Delle Olimpiadi romane resterebbero solo gli scandali, già immaginabili, legati all'assegnamento degli appalti e allo stato pietoso delle infrastrutture cittadine, oltre ad alcune nuove specialità olimpiche ad hoc per l'occasione: tiro al ratto; salto della buca nell'asfalto; salto del tornello della metro; lancio della monnezza; tiro al bersaglio al Campidoglio».







«Pensare di poter candidare la città alle Olimpiadi del 2024 è come se in Afghanistan, dopo l'attentato al Parlamento di ieri, ragionassero sui mondiali del 2030. Follia - incalza - Roma è allo sbando a causa di mafiosi e di una classe politica corrotta che o non si è accorta o è stata complice come dimostra il numero degli arrestati tra le file del Pd. Michele Prestipino, procuratore aggiunto di Roma che sta indagando su Mafia Capitale, ha dichiarato che 'Roma è come Palermo negli anni '80: non vuole vedere la mafia!'. Prendere atto della situazione è il primo passo per affrontare il problema. Dopo di che dimissioni di Marino e nuove elezioni subito. Roma merita un'amministrazione onesta», conclude il leader M5S.







CODACONS



Il Codacons ha inviato oggi una formale «diffida ai Consiglieri comunali di Roma in cui si intima di non approvare alcuna delibera relativa alle Olimpiadi del 2024, in attesa della decisione del prefetto sullo scandalo di Mafia Capitale». Lo comunica l'associazione dei consumatori sottolineando che «qualora nella riunione di giovedì l'Assemblea dovesse varare la candidatura di Roma per i giochi olimpici, sarà inevitabile un ricorso al Tar del Lazio da parte del Codacons». «È di tutta evidenza come la decisione dell'Assemblea capitolina cosi come il voto di tutti e 48 consiglieri non possa essere presa se non dopo la conoscenza della decisione del prefetto di Roma e le determinazioni del ministro degli Interni - scrive il Codacons nell'atto - In un momento storico e delicato come quello che si sta vivendo, dove tutta la collettività è chiamata a sostenere sacrifici e dove scompaiono risorse pubbliche, si ritiene indispensabile intervenire in primis nella risoluzione definitiva dei problemi che attanagliano la capitale, nell'ottica di garanzia di certezza giuridica, correttezza e trasparenza della pubblica amministrazione».







«Solo dopo che saranno risolti si potrà pensare ad una eventuale candidatura per le Olimpiadi a Roma - continua - che ad oggi è tra le città che meno si prestano ad ospitare eventi di portata mondiale sia a livello organizzativo, sia su quello amministrativo, alla luce dello scandalo giudiziario che l'ha travolta».</column>
        </table>
        <table name="tblWebData">
            <column name="Article">E arrivata l’estate... lavatevi #metroa #Roma



@Tenebra83















È arrivata l’estate. Ma che estate sarà all’ombra del Colosseo? Sicuramente non la ricorderemo per gli eventi sportivi. Non ci sono le Olimpiadi e nemmeno i mondiali e gli europei. Le squadre della Capitale non sembrano intenzionate a fare quel colpo di mercato sensazionale (ricordate i tempi di Batistuta e Gascoigne?) che fa sognare i tifosi fino a settembre.



Non sarà nemmeno l’anno da ricordare per gli spettacoli: le manifestazioni estive, causa risorse scarse, si annunciano in tono minore e anche i concerti, a parte qualche caso come Muse, Jovanotti, Kravitz, Morandi e Baglioni, non eccellono per offerta e qualità. L’unico tormentone sembra essere quello di Mafia Capitale ma ai romani, in fondo, non piace molto. D’altronde c’è poco da cantare e meno ancora da ridere: la città va a rotoli e chiunque andrà in vacanza si sentirà chiedere «ma che è successo a Roma?». A chi rimane non andrà meglio. A Ostia, con l’aria che tira, l’estate sembra non essere proprio arrivata: stabilimenti in trincea e sul lungomare di sera, invece delle luci delle discoteche, lampeggiano solo quelle di carabinieri e polizia.



E allora? Si prevede la solita estate di mezzi pubblici affollati e puzzolenti. Di strade sporche invase da ambulanti abusivi. Di turisti incivili e di quelli vittime di ristoratori e tassisti che rovinano la fama di tutti gli altri. Delle coppiette che fanno sesso sul Tevere e poi finiscono su Facebook. O magari sarà l’estate delle previsioni sbagliate. A partire da questa.







davide.desario@ilmessaggero.it</column>
        </table>
        <table name="tblWebData">
            <column name="Article">Per motivi di sicurezza è stata assegnata la scorta a Matteo Orfini, commissario del Pd Roma e presidente del partito nazionale.







Orfini è stato posto sotto tutela su decisione della Prefettura di Roma. Orfini è stato nominato commissario dopo le vicende di Mafia Capitale.</column>
        </table>
        <table name="tblWebData">
            <column name="Article">«Ho un dovere morale. Non posso fare un passo indietro neanche di un millimetro. Io non sono stato eletto dai capibastone ma da voi cittadini. Io non vi tradirò. Andremo avanti fino al 2023 e faremo lì il nostro bilancio». Il sindaco Ignazio Marino rassicura così romani e militanti del Pd nel suo discorso-show alla festa dell'Unità.



Il primo cittadino non si tira dunque indietro davanti alla sfida lanciata da Matteo Renzi, che in questi giorni lo ha sferzato più di una volta. Anzi, Marino vuole dimostrare di essere all'altezza di governare la capitale. Il sindaco-chirurgo ora deve &quot;operare&quot; davvero Roma. E alla «destra senza vergogna» invece dice: «Tornate nelle fogne», parafrasando un vecchio slogan caro alla sinistra di un tempo. Parole dure anche nei confronti del suo predecessore, Gianni Alemanno, che quando lui divenne sindaco «voleva segnalarmi due nomi per alcuni consigli di amministrazione».







Circostanza smentita a stretto giro dall'ex sindaco. «Marino ormai è al delirio - dice Alemanno - si inventa telefonate tra noi che non ci sono mai state». Alla Festa dell'Unità il primo cittadino, assediato dai giornalisti e incitato dalla folla al grido 'Non mollarè, presenta la sua 'ricettà per riscattare la Capitale. Non è più tempo di dribblare le criticità di cui ogni giorno si lamentano i romani. Ora è tempo di fare e fare bene. Obiettivo: migliorare la vita dei romani, inviando così ai piani alti i segni di un buon governo.







Per questo Marino scommette sulla &quot;giunta del fare&quot;. Le priorità saranno la manutenzione delle strade e il decoro, soprattutto in vista dell'appuntamento Giubileo. Tanto che annuncia che dal 24 giugno i camion bar spariranno dal Colosseo e dal centro storico. Ma anche trasporti - «Dal 29 giugno apriranno le sei nuove stazioni della metro C», rigenerazione urbana, il 24 giugno verrà svelato il nome del team vincitore che si occuperà della realizzazione della Città della Scienza, e legalità. E proprio su quest'ultimo punto la road map del chirurgo dem prevede entro alcuni giorni il rinnovamento della macrostruttura amministrativa e l'arrivo la centrale unica appaltante per l'acquisizione di beni e servizi.







Ma al momento il più grande ostacolo ai progetti del sindaco potrebbe essere proprio la sua giunta, dove alcune indiscrezioni parlano di 'crepè insanabili e due assessori 'fortì ad un passo dall'addio. Guido Improta, titolare dei Trasporti, renziano e uno dei 'big' dell'esecutivo capitolino, e la 'lady dei contì Silvia Scozzese starebbero valutando le loro dimissioni. Anche se l'assessore al Bilancio era stasera presente alla Festa dell'Unità ad ascoltare il sindaco che l'ha ringraziata pubblicamente per il lavoro svolto. Il chirurgo sale sul palco della festa del Pd 'armatò di un Powerpoint dal titolo «Le scelte per cambiare Roma». Diciassette slides per raccontare ai militanti e ai romani cosa ha fatto in questi due anni al timone del Campidoglio. Snocciola cifre, numeri, dati e fa un bilancio, che per molti ha il sapore di una risposta con fatti concreti alle parole-macigno di Matteo Renzi che pochi giorni fa aveva detto «Marino se sa governare governi o vada a casa».







La Capitale è cambiata sotto la sua guida, assicura il sindaco: «Per la prima volta nella sua storia Roma ha una strategia sostenibile per il ciclo dei rifiuti» dice. E ancora «Dopo 16 anni Roma ha un piano della mobilità», «Oggi a Roma le infrastrutture si realizzano davvero», «Roma unica città in Italia ad aver approvato il bilancio previsionale 2015 entro fine 2014», «Per la prima volta a Roma si contrastano monopoli e racket». E poi ricorda il registro delle unioni civili, «Roma oggi è una capitale civile del mondo» chiosa, e il suo progetto 'mecenatì, «in 2 anni Roma torna credibile e attrae investimenti per miliardi e ora iniziano i cantieri» conclude Marino. Come a ribadire, ancora una volta: «Io non mollo. Continuo a fare il mio lavoro: il sindaco».







var id=100793</column>
        </table>
        <table name="tblWebData">
            <column name="Article">C'è un rapporto, sul Pd romano, che rischia di essere ancora più dirompente di quello presentato tre giorni fa dall'ex ministro Barca. E dice che un tesserato del partito su 10 è falso. Questo secondo dossier - che non si concentra sulle strutture territoriali dei circoli ma analizza direttamente gli iscritti - tra oggi e domani dovrebbe arrivare sulla scrivania del commissario dei dem capitolini, Matteo Orfini. Il documento, ancora top-secret, riassume i risultati delle migliaia di telefonate fatte dal call-center dei Giovani democratici ai 15mila militanti che risultavano tesserati prima scoppiasse la bufera di Mafia Capitale. Un'indagine scrupolosa quella che Orfini, a dicembre scorso, ha assegnato all'organizzazione giovanile piddina, considerata una delle poche parti davvero «sane» di un partito da rifondare.



LE TELEFONATE



I Giddì sono riusciti a contattare oltre 8mila iscritti (alla fine si è deciso di lasciare fuori dall'indagine i tesserati dei tre municipi commissariati, il II, il VI e il X di Ostia). Quello che emerge da questi dati - che sono stati racchiusi in una relazione che nelle prossime 24 ore verrà inviata a Orfini - è un partito dove quasi un tesserato su dieci è risultato falso, vale a dire inesistente (nome inventato) o comunque inconsapevole di avere dato la propria adesione al Pd. Ma il vero dato «choc» che emergerebbe dalla ricerca effettuata da un team di 40 giovani democratici, è quello sugli iscritti considerati «dubbi», circa la metà del totale. Si tratta di tesserati che hanno preso la tessera solo una volta, senza avere mai militato, e lo avrebbero fatto su pressione delle correnti solo per portare voti al congresso locale. In questa categoria finiscono anche altri tipi di iscritti, tra cui quelli che hanno ammesso di partecipare alla vita del partito solo nei momenti delle conte interne, disertando tutti gli altri appuntamenti. In questo quadro, solo il 40% dei tesserati sarebbero militanti veri.







MALCOSTUME DIFFUSO



Rispetto alla relazione di Barca, questo secondo dossier racconta un partito dove gli iscritti fantasma non si concentrano solo nei 27 circoli che l'ex ministro ha bollato come «dannosi e pericolosi», feudi dove il potere viene esercitato «solo per il potere». Lo spiega lo stesso coordinatore della ricerca, il segretario dei Giovani democratici di Roma, Guido Staffieri, che pur non entrando nei numeri («dovrà leggerli prima Orfini»), conferma la tendenza: «La verità è che non esiste un partito buono e uno cattivo. L'analisi di Barca è stata molto utile, ma poi va interpretata con una chiave politica che fornirà il commissario, anche utilizzando i numeri del nostro rapporto, che fornisce una lettura meno semplificata e più capillare».







LA DIFESA



Dopo le proteste dei circoli-feudo di due giorni fa, ieri Orfini ha voluto difendere il lavoro di auto-analisi avviato dal partito romano. «Il nostro paese è allergico alla valutazione e lo è un po' anche il Pd di Roma - ha scritto su Facebook - Quando decisi di far mappare i circoli a Barca molti di quelli che oggi ritengono inaccettabile l'esito di quel lavoro erano entusiasti. Perché farci scandagliare è uno straordinario esempio di trasparenza». I circoli che hanno avuto un risultato negativo, precisa Orfini, «non c'entrano nulla con la mafia semplicemente non funzionano bene, perché sono &quot;personali&quot;. Possono anche fare un sacco di belle iniziative ma non sono sani». Secondo Orfini «possono esserci stati errori di valutazione, per questo ieri Barca ha ascoltato quelli che avevano obiezioni e sta valutando correzioni. Il rapporto è uno strumento che mi aiuterà a fare valutazioni che però saranno squisitamente politiche e la cui responsabilità sarà mia e non di altri. Scelte che serviranno a recidere rami secchi».</column>
        </table>
        <table name="tblWebData">
            <column name="Article">«Se dopo il 2023 dovessi scrivere un libro su quello che ho visto dovrei iniziare con la frase del film che dice 'Ho visto cose che voi umani non avete visto mai&quot;. Ed è quello che ho visto in Campidoglio dopo l'arrivo di una destra che non ha vergogna: tornino nelle fogne da dove sono venuti invece di dare lezioni di democrazia e rigore a noi che siamo i naturali eredi». Così il sindaco di Roma, Ignazio Marino, intervenendo sul palco della Festa dell'Unità tra gli applausi e gli inviti dei militanti a non mollare.











var id=100799











All'attacco «Sono felice di essere qui stasera per fare un bilancio con il mio popolo di due anni di attività e guardare al futuro per la Roma che vogliamo per il prossimo decennio. Non c'è nessun male in questa città che il bene non possa curare e guarire. Dipende da noi», dice il sindaco, che nel pomeriggio ha avuto un lungo colloquio privato con Giorgio Napolitano.







Le accuse ad Alemanno e al vecchio Pd Poi Marino entra nel merito e accusa il suo predecessore, Gianni Alemanno: «Ricevetti una telefonata dal mio predecessore. Mi disse 'So che state cambiando i consigli di amministrazione. Ti posso dare due nomi?'. Io gli risposi 'Ma perché hai qualcuno con un curriculum davvero preparato?' Silenzio dall'altra parte. E dopo mi disse: 'Ma il Pd non ti ha parlato?'. Io risposi di no. Qui adesso non c'è quel Pd a cui forse eri abituato tu».







La metro C Ma il sindaco parla anche di altro, come la Metro C: la tratta fino a Lodi sarà inaugurata il 29 giugno, annuncia. «Nel 2014 sono ripartiti i lavori e sono state inaugurate 15 fermate. Dal 29 giugno ne saranno inaugurate altre sei fino a Lodi mentre nel 2016 aprirà la stazione San Giovanni e l'incrocio con la linea A».







Camion bar «Il 24 giugno spariranno dal Colosseo e dalle aree centrali tutti i camion bar», annuncia inoltre dal palco.







Il commissario Orfini «Aspettiamo il lavoro del prefetto, poi serve un salto di qualità», sono invece le parole del commissario del Pd Roma Matteo Orfini al suo arrivo alla Festa. «Sicuramente questa amministrazione è stata un baluardo contro la criminalità e ha fatto molto in questi due anni e mezzo - dice Orfini -. Adesso aspettiamo con rispetto il lavoro del prefetto. Se ci saranno le condizioni per andare avanti, come tutti noi auspichiamo, a quel punto, vinta questa battaglia, sarà necessario fare un salto di qualità per rilanciare l'attività amministrativa».







Orfini poi minimizza i casi Improta e Scozzese: «Non c'è l'intenzione dei due assessori di dimettersi. Innanzitutto non si sono dimessi. Improta e Scozzese sono solidamente al loro posto e stanno facendo il loro lavoro. Faremo il punto insieme dopo la relazione di Gabrielli», spiega.



var id=100793</column>
        </table>
        <table name="tblWebData">
            <column name="Article">Un incontro privato e informale quello che si è tenuto questo pomeriggio tra il sindaco di Roma, Ignazio Marino, e l'ex Capo dello Stato, Giorgio Napolitano. Il primo cittadino, a poche ore dal suo intervento alla Festa dell'Unità, si è recato nella casa del Presidente emerito nel quartiere Monti per uscirne intorno alle 19,30. Un lungo colloquio in uno dei momenti più difficili per Marino, tra l'inchiesta Mafia capitale, le tensioni all'interno della sua stessa giunta e le parole del premier Renzi che lo ha invitato a governare o, in alternativa, a farsi da parte.







var id=100793</column>
        </table>
        <table name="tblWebData">
            <column name="Article">«O c'è la svolta o Marino se ne deve andare». Matteo Renzi non cambia la sua posizione sul destino della Capitale e del suo sindaco. La relazione che il prefetto Gabrielli consegnerà al ministro Alfano rappresenta per il presidente del Consiglio un passaggio importante ma non decisivo. Scongiurare il commissariamento del Comune, tanto più per mafia, sarebbe per il premier e segretario del Pd un risultato importante, ma che Renzi non considera sufficiente se l'amministrazione comunale continuerà a marciare nella solita inefficienza.







PISTE Renzi vorrebbe che Marino si intestasse una svolta. Magari rivoluzionando la giunta, licenziando i funzionari corrotti, ruotando tutti i dirigenti comunali che rappresentano un potere spesso superiore a qualsiasi assessore. Facendo alla città un discorso chiaro su cosa si può fare partendo dalla situazione lasciata dalla giunta Alemanno. Invece a Roma tutto tace, «mentre - attacca Michele Anzaldi, deputato renziano del Pd - Marino non è nemmeno andato a Fiumicino» dove l'aeroporto della città che ospiterà il Giubileo, lavora a ranghi ridotti. Ovviamente a palazzo Chigi sono consapevoli che Marino in questi giorni non si occupa solo di piste ciclabili, come ha fatto credere ieri. Raccontano che i contatti di Marino con il prefetto e la Procura di Pignatone siano costanti, ma la fotografia scattata dall'inchiesta Mafia Capitale si somma in maniera devastante ad una situazione della città che i romani giudicano in maniera severa.







In buona sostanza a Renzi interessa cosa a Roma fa la politica e non la magistratura o la prefettura. Ovviamente attende la relazione del prefetto Gabrielli - con la quale si deciderà se commissariare o meno il Comune - ma ciò che reclama ora, subito, sono atti amministrativi concreti che diano il senso di una volontà di cambiare passo. Altrimenti, è il ragionamento del premier, sarà la politica a decidere se e quando staccare la spina per tornare al voto in primavera.



«E' importante che il Pd non perda mai il contatto con i problemi dei cittadini. Talvolta invece abbiamo dato l'impressione di essere autoreferenziali anche noi parlandoci addosso», scrive Renzi nella sua new Enews subito dopo aver commentato di nuovo il risultato delle recenti amministrative. Nessun riferimento diretto a Roma. Tantomeno alla situazione esistente nei circoli del Pd che la relazione di Francesco Barca fotografa in maniera impietosa.







PATTO Bettini, eurodeputato e dominus del Pd romano sino a pochi anni fa, a dicembre consigliò a Marino di lasciare per «poi ricandidarsi». I segnali di svolta che Renzi chiede ora pubblicamente risalgono più o meno a quella data mentre sei mesi dopo il sindaco è alle prese con una giunta che perde pezzi con l'assessore Improta quasi fuori mentre la collega Scozzese (assessore al Bilancio) vuol capire bene quel «sforiamo il patto di stabilità» promesso da Marino subito dopo la circolare con la quale il ministero dell'Economia ha contestato a molti comuni l'istituto del salario accessorio.







Dalle beghe romane Renzi si tiene alla larga. Delle scelte che faranno Improta e Scozzese «non era a conoscenza», assicurano i più stretti collaboratori del premier. Ciò che invece interessa a Renzi, e che dopo il risultato delle recenti amministrative è diventato un assillo, è di scongiurare che la Capitale finisca - magari tra tre anni e in concomitanza con le politiche - in mano ai grillini o alla destra.







CASSETTO Anche se non intende entrare nelle polemiche sulla chiusura o meno di qualche circolo, la situazione in cui versa il Pd romano rappresenta per il presidente del Consiglio l'occasione per sottoporre a tutto il partito quella riforma che langue nel cassetto da mesi. Lo sconcerto dei ”compagni” del Pd della Toscana o dell'Emilia Romagna per quanto accaduto a Roma consegna al segretario un'occasione importante e la riorganizzazione del Pd, come partito pesante sul territorio, si intreccerà a settembre con la legge sui partiti di recente presentata al Nazareno.</column>
        </table>
        <table name="tblWebData">
            <column name="Article">Il sindaco Ignazio Marino si deve dimettere per 6 romani su 10. Lo dice un sondaggio Swg commissionato gli scorsi 9 e 10 giugno. Alla domanda ”A Roma continuano a emergere scandali ed episodi di corruzione, secondo lei il sindaco si deve dimettere?”, il campione ha risposto così: no, combatte la corruzione (14%), no non lo riguardano (14%), sì sono tutti coinvolti (31%), sì non sa gestirli (28%).







Il 13 per cento degli intervistati non sa. Se le stesse domande si pongono agli elettori di centrosinistra Marino dovrebbe lasciare il Campidoglio per il 28 per cento del campione, mentre il 67 gli dice di andare avanti. Risultati capovolti tra gli elettori del centrodestra (il 79% è per le dimissioni e solo il 9% la pensa al contrario) e del M5S (il 70 per cento è per l’uscita di scena del chirurgo dem e solo il 25 per la sua permanenza).







Infine, per la cosiddetta ”area grigia” degli intervistati il sessanta per cento è per le dimissioni. Infine, un altro sondaggio: se si votasse oggi per il sindaco di Roma, il candidato del Pd (qualunque fosse, Ignazio Marino o un altro) raccoglierebbe il 26% dei voti. Secondo un sondaggio di Ixè per Agorà (Raitre), lo sfidante del Movimento 5 Stelle otterrebbe il 16%, meglio del candidato del centrodestra (13%). Alta la percentuale di chi non andrebbe a votare o sarebbe indeciso (in totale il 31%). La rilevazione è stata effettuata da Ixè per Agorà-Rai 3 tramite sondaggio Cati-Cami su un campione casuale probabilistico stratificato di 1.000 soggetti maggiorenni (su 8.271 contatti complessivi), di età superiore ai 18 anni.</column>
        </table>
        <table name="tblWebData">
            <column name="Article">Mafia Capitale: quattromila pagine di informative dell’Aisi su Massimo Carminati, compendiate in sessanta segnalazioni diverse. Per un periodo di tempo che parte dagli anni ’80 ma arriva ai giorni nostri, ovvero al 2015. E dunque si incrocia almeno temporalmente con il periodo in cui la procura di Roma ha indagato sul cosiddetto Mondo di mezzo, ovvero sulle attività delle cooperative che impiegavano alcuni ex esponenti dell’eversione nera, a cominciare da Massimo Carminati (secondo i pm il vero boss di Mafia capitale).







E’ consistente il materiale che i membri del comitato parlamentare di controllo sui servizi segreti hanno ricevuto dall’intelligence e sul quale è stato audito brevemente ieri mattina Marco Minniti, autorità delegata all’intelligence presso la presidenza del Consiglio. Tutte le informative saranno analizzate dai rappresentanti del comitato parlamentare nei prossimi giorni, ma è già stato confermato che nei documenti i nostri 007 avevano riferito che Massimo Carminati era impiegato nelle cooperative di Salvatore Buzzi (che però gestiva tutte società composte per buona parte da ex detenuti) e delle sue attività imprenditoriali. Informative analoghe parlano della presenza nelle stesse coop di altri ex esponenti dell’eversione nera, come Luigi Ciavardini, e rossa, a cominciare dall’ex brigatista Emanuela Bugitti.







Anche se gli approfondimenti sono diventati di pubblico dominio solo nei giorni scorsi, quando il commissario del Pd Matteo Orfini ha inviato una lettera chiedendo chiarimenti, lo stesso presidente del Comitato, Giacomo Stucchi, ha chiarito che la prima richiesta di documentazione è partita a dicembre. Gli atti, però, sono arrivati solo recentemente: una parte un mese fa, quasi completamente centrata sul Nero Carminati, e una parte due giorni fa, su tutti gli altri membri delle coop collegate a Mafia capitale considerati ”di interesse” in tema di sicurezza nazionale.







Due gli interrogativi da chiarire: se la presenza di Carminati nelle cooperative sociali, formalizzata da un contratto solo recentemente, potesse o dovesse essere segnalata alla magistratura tempo fa, eventualmente accelerando le indagini. E capire se davvero il Nero avesse rapporti con rappresentanti dei servizi segreti. Il dubbio su questa seconda questione, nasce dal fatto che nella prima ordinanza di custodia cautelare, del 2 dicembre scorso, si dice che Carminati «si rapporta con esponenti dei servizi segreti». Il procuratore capo di Roma Giuseppe Pignatone, che però ancora non conosceva queste informative ora inviate anche a piazzale Clodio aveva chiarito che non risultavano contatti recenti: «C'è una lunga conversazione tra lui ed un altro personaggio in cui Carminati dice di essere andato in Libano, tra i '70 e gli '80, mandato da qualcuno dei servizi, a fare attività varie. C'è poi la convinzione diffusa degli interlocutori di Carminati che lui mantenga questi contatti», aveva specificato. Ascoltato una prima volta, il direttore dell’Aisi Arturo Esposito aveva negato l’esistenza di contatti che fossero in qualche modo ufficiali, anche se coperti da segreto. Mercoledì prossimo sarà ascoltato su tutta la documentazione inviata a palazzo San Macuto.</column>
        </table>
        <table name="tblWebData">
            <column name="Article">Eppure Ignazio Marino di prima mattina era riuscito ad affacciarsi dal bunker dopo 72 ore di assedio: «Starò qui fino al 2023». Con tanto di risposta, sul fil di metafora, alle critiche del premier Matteo Renzi: «Un chirurgo si giudica alla fine dell'intervento, quando esce dalla sala operatoria, il malato torna a casa e abbraccia la famiglia».







In serata, la bomba sganciata dal Mef sui salari di 23mila dipendenti capitolini ha cancellato in un attimo la reazione del sindaco. A tarda serata, ecco Ignazio Marino, inguaribile ottimista. Di sicuro più in trincea di prima.







Sindaco, i rilievi del Mef aprono uno scenario difficile da gestire. Rischia di trovarsi la città bloccata da 23mila dipendenti. E lei in questa fase non sembra così solido per reggere l'onda d'urto.



«Sono tranquillo, quelle del Mef sono carte che conosco molto bene. Io, come capo dell'amministrazione, sono l'unico sindaco d'Italia che ha firmato unilateralmente il contratto che agganciava i salari accessori al merito. L'otto luglio del 2008 gli ispettori del Mef fecero una relazione che venne tenuta nel cassetto dalla giunta Alemanno e che non venne mai discussa».







Trova strana la tempistica in questi rilievi del Mef?



«Se c'è una città che ha fatto un percorso virtuoso questa è Roma. Sarebbe un mondo all'incontrario quello in cui l'unico sindaco che ha avuto il coraggio di farsi occupare il Campidoglio da ventimila persone pur di bloccare i privilegi, valorizzando il merito, adesso venga penalizzato. Ho fatto un lavoro chirurgico, mi risulta che altre città che si trovavano in situazioni analoghe e che non hanno preso provvedimenti si sono viste abolire le sanzioni per legge».







Bene, ma adesso come pensa di muoversi?



«Con il ministro Padoan nelle scorse settimane abbiamo fatto un grande lavoro. Ora con lo Ragioneria dello Stato troveremo soluzioni affinché il lavoro che Roma ha messo in atto valga per tutto il Paese».







Insistiamo: vive questa bacchettata del Governo come un accanimento?



«Non si possono mettere i riflettori su Roma solo perché il sindaco ha chiesto a suo tempo l'intervento degli ispettori del Mef».







Gira voce che abbia annullato l'agenda dei prossimi giorni. E' un passo dalle dimissioni?



«Assolutamente no, l'agenda di domani (ogg-ndr) è pienissima: vado a inaugurare tre cantieri».







In questa fase rischia di perdersi per strada Sel: Nieri ha detto che è pronto a dimettersi.



«Luigi è ferito perché da uomo di sinistra ha portato avanti il contratto decentrato che ha tolto i privilegi distribuiti sui vecchi salari accessori, consentendo l'apertura degli uffici comunali nel pomeriggio. Non credo che Nieri lasci ma è preso tra due fuochi».







Ma Sel minaccia di uscire dalla maggioranza: se fosse così le mancherebbero i numeri per andare avanti.



«Non penso che il partito di Vendola mi abbandonerà. Mi sento tranquillo».







A proposito di sentirsi tranquilli, ha più sentito Renzi?



«No, ho avuto però contatti con Delrio e De Vincenti».







Come pensa di uscire da questo tunnel?



«Siamo davanti a tensioni combinate ad arte da altri. Penso che quando tra pochi giorni si vedranno cantieri aperti, le buche riparate, i nuovi autobus e le scuole sistemate, i romani che sono severi ma anche intelligenti non potranno che darmene atto. Siamo partiti dalle macerie».







Ma intanto slitta ancora il consiglio dei ministri sul Giubileo.



«Abbiamo continui contatti con il governo».







Sta contrattando posti governo in cambio delle dimissioni?



«Sono molto arrabbiato per queste insinuazioni. Io non voglio niente da nessuno, non sono un politicante e ho una professione».







Ma è davvero sicuro di continuare a fare il sindaco di Roma fino al 2023?



«Sì». (Sorride)</column>
        </table>
        <table name="tblWebData">
            <column name="Article">La nuova linea della procura di Roma sulle intercettazioni è in tre pagine firmate dal procuratore capo Giuseppe Pignatone. Che solo due giorni fa le ha inviate al consiglio dell’Ordine degli avvocati, probabilmente per bloccare sul nascere una polemica che sarebbe potuta scaturire dalle ultime ordinanze su Mafia Capitale. L’alto magistrato ha dettato le regole semplici e anche un monito a pm e polizia giudiziaria: «È vietato - recita il documento - inserire nelle informative i dialoghi tra l’indagato e il suo legale qualora attengano alla funzione difensiva». Dunque, quelle parole sono inutilizzabili dal punto di vista processuale.



L’AVVISO



Ieri, il testo era affisso sulle pareti del tribunale. Il procuratore scrive: «Le conversazioni non dovranno essere riportate nei brogliacci redatti dalla polizia giudiziaria, né potranno, di conseguenza, essere riportate nelle informative, comprese quelle redatte a supporto delle richieste di autorizzazione e di proroga delle intercettazioni». La direttiva, giunta sul tavolo della Camera penale di Roma, è stato accolta con soddisfazione dalla categoria dei penalisti. «Un passo avanti fatto dal procuratore Pignatone – esordisce Cesare Placanica – il suo è un gesto di grande sensibilità giuridica». Poi, il legale alza l’asticella: «Diciamo no – aggiunge – anche all’ascolto di ogni comunicazione del difensore nell’esercizio della sua funzione». Questa delle intercettazioni non trascrivibili, del resto, è una polemica ricorrente. Lo scorso gennaio, al termine di un’assemblea vivace, il foro di Roma proclamò lo stato di agitazione per una serie di dialoghi finiti tra le carte del primo filone di Mafia capitale.



Il primo blitz risale al dicembre 2014. Le manette sono scattarono per corrotti e corruttori. Il “rosso” Salvatore Buzzi e “il nero” Massimo Carminati, secondo gli investigatori, erano i reucci delle commesse pubbliche con buoni agganci nei Palazzi. I carabinieri del Ros, nel corso delle indagini, avevano piazzato una microspia nello studio dell’avvocato dell’ex Nar Carminati, e questa mossa aveva alimentato le prime proteste: quando le conversazioni furono rese pubbliche la Camera penale istituì una commissione di studio, invitando tutti gli iscritti a segnalare casi analoghi.







RISERVATEZZA



«Ovviamente – scrisse il presidente Francesco Tagliaferri – ai colleghi che lo richiederanno, sarà assicurata ogni riservatezza sul nominativo e sul materiale processuale trasmesso, provvedendo, ove necessario, ad oscurare i dati afferenti le generalità dei clienti e delle parti processuali coinvolte».







LA CASSAZIONE



La direttiva del procuratore Giuseppe Pignatone è supportata da alcune sentenze della Cassazione, che sul punto si è pronunciata più volte. Intercettare i dialoghi tra gli inquisiti e i propri legali è rigidamente vietato dal quinto comma dell’articolo 103 del codice di procedura penale. Eppure, le intercettazioni strettamente professionali sbandierate ai quattro venti, stando a uno studio condotto dall'Università di Bologna, rappresentano un fenomeno diffuso. Sono stati sentiti 1265 penalisti, a cui è stata rivolta la stessa domanda: «Nella sua esperienza professionale accade che siano effettuate e trascritte intercettazioni di colloqui tra l'indagato e il suo difensore?». La risposta degli intervistati è stata parzialmente scoraggiante: il 3,6 per cento ha parlato di prassi costante, il 25,3 ha dichiarato che , il 43,2 «poche volte». Per il 27,9 per cento degli avvocati intervistati, invece, «non è mai accaduto».</column>
        </table>
        <table name="tblWebData">
            <column name="Article">«Discontinuità» chiede Sel al sindaco Marino. Ma una discontinuità radicale. Tanto da mettere in discussione, nell'assedio, la stessa giunta, che non è detto sia «la migliore possibile per i nostri obiettivi», affonda il colpo il vicepresidente della Regione Massimiliano Smeriglio. E Luigi Nieri, che in quella giunta siede su una sempre più scomoda poltrona di vicesindaco, non si tira indietro: «Se prendiamo la decisione dell'azzeramento della giunta - la sua replica - un minuto prima io rassegno le mie dimissioni. Dovrei farlo già ora per ciò che ho sentito o detto. Ma è una cosa che va in bocca a chi ci ha portato qui».







A quel presunto sistema di malaffare, cioè, che prende il nome di Mafia Capitale, che rischia di far crollare l'esperienza Marino e quella della sua coalizione. E Sel si interroga: restare, rimanere, star dentro, star fuori. È l'eterno dilemma di un partito, alleato leale ma spesso riottoso del Pd, quello che è andato in scena al Tiburtino, all'assemblea provinciale dei vendoliani di Roma. Che mentre in una stanza ammonticchiano gli aiuti per i rifugiati, nella stanza grande mettono uno sull'altro dubbi, risentimenti, rabbie, proposte.







Che fare? Di certo c'è che come è stato finora non potrà essere più: ma dipende dal sindaco e dall'«azionista di maggioranza, il Pd» lo chiama il coordinatore nazionale Nicola Fratojanni: «Se decide di investire sul rilancio di questa esperienza - aggiunge - noi siamo disponibili» a patto però che si determini «una discontinuità, la ricostruzione di un rapporto con la città. Altrimenti faremo valutazioni diverse». Insomma, è l'ultimatum di Smeriglio, «siamo pronti a riproporre un patto per il governo. Ma non a ogni costo». Bisogna, spiega il vice di Nicola Zingaretti, fissare obiettivi possibili («un piano delle piccole opere») e tempi certi. Organizzare gli stati generali dell'antimafia sociale. Ricucire con i dipendenti pubblici.







L'emergenza casa, la manutenzione dei parchi e delle strade, i servizi sociali. La direzione della concretezza, insomma, indicata oggi dallo stesso Marino: un segnale gradito. E poi non ci si può permettere di lasciare Roma «all'ignominia del commissariamento, a Di Battista, alla Meloni, cioè alla destra che l'ha ridotta così» mette in chiaro Smeriglio. Ma la voglia del taglio, anche formale, è forte. Le consigliere comunali Imma Battaglia e Anna Maria Cesaretti rimettono il loro mandato di presidenti di commissione e gli interventi che parlano di «azzeramento della giunta» sono parecchi.







Nieri s'alza e si difende: «Io porto addosso le ferite del salario accessorio. Abbiamo provato a difendere i nostri dipendenti. Puo essere che sia una giunta scarsa ma se non hai un bilancio è difficile che vai a tagliare l'erba nei parchi. Sono due anni - afferma - che sono sotto botta, in passato sono state chieste le mie dimissioni per far entrare Coratti» poi travolto dall'inchiesta della Procura di Roma. Clima teso. «Abbiamo avviato un percorso di ascolto e consultazione che per noi è vincolante - afferma il capogruppo capitolino, Gianluca Peciola - ci riteniamo legati a un vincolo di mandato».</column>
        </table>
        <table name="tblWebData">
            <column name="Article">«Se fossi in Marino non farei il passo indietro»: così Graziano Delrio in un'intervista pubblica a Panorama. «Non gli sto dicendo di stare tranquillo, ma di fare le sue valutazioni da solo, non sono d'accordo che gli si dica da fuori di andarsene, è persona straordinariamente onesta», «ascolti i romani, verifichi cosa pensano».







«Marino - ha proseguito Delrio - è stato il primo a fare certe denunce, ha incarnato la svolta, se deve andare a casa con le stimmate delle disonestà gli dico no, ascolti i romani e verifichi cosa pensano, loro lo hanno eletto, deve decidere da solo in base a questo».







«Non ci sono delegittimazioni, ma un invito a lavorare e a lavorare bene per la città», ha detto il vicesegretario del Pd, Lorenzo Guerini, rispondendo a Montecitorio ad una domanda dei cronisti sulle recenti affermazioni di Matteo Renzi. «Abbiamo una posizione più volte espressa in queste settimane - ha spiegato Guerini - anche sulle vicende di mafia capitale, rispetto alle quali Marino è estraneo ed è stato anzi un baluardo nella difesa della legalità, ed è stato percepito come un avversario dai protagonisti di fenomeni di corruzione». «Nei suoi confronti - ha aggiunto il vicesegretario del Pd - c'è da questo punto di vista il pieno sostegno. Dal punto di vista dell'azione amministrativa c'è la volontà del Pd di qualificare ulteriormente l'attività di governo della città e come partito - ha concluso - faremo la nostra parte per sostenere questo sforzo».</column>
        </table>
        <table name="tblWebData">
            <column name="Article">Il cordone divisorio posto all’ingresso della Sala della Protomoteca raccontava meglio di qualsiasi cosa la strategia del sindaco Marino: non parlo degli affondi di Renzi, non ci saranno gli «a margine» con le televisioni, continuerò a mantenere la consegna del silenzio, non mi scucirete nemmeno una virgola sul presidente del consiglio che vorrebbe farmi fuori. E appena sono terminati gli interventi della conferenza stampa sull’Ama, quando è scattato il momento delle domande l’ordine di scuderia è stato esplicitato dallo staff del sindaco: solo questioni inerenti ai rifiuti, grazie.







Un po’ impossibile visti i tempi che corrono in Campidoglio, ma così all’inizio è stato. Sindaco, cosa ne pensa delle critiche di Renzi? Risposta dello staff: «Non è un tema all’ordine del giorno».







Marino gelido: la prossima, grazie. Ma dopo un po’ il sindaco non ce l’ha fatta. Il cuore ha avuto la meglio sulla mente, la pancia sulla testa. E dopo aver parlato di «fase reset» e di Comune trovato nella «melma» - con un parallelo tra lui e Monti quando arrivò dopo Berlusconi - e aver ribadito che vuole «rimanere fino al 2023 perché per me non è cambiato nulla» ecco la risposta, sul fil di metafora medica, tanto attesa alle critiche di Palazzo Chigi.







Insomma, sindaco trova ingiuste le critiche del presidente del Consiglio? «Io giudico l'intervento alla fine, quando il paziente dopo la rianimazione abbraccia i familiari e torna a casa». In un attimo il cordone della sala è stato abbattuto.</column>
        </table>
        <table name="tblWebData">
            <column name="Article">«Io non ho mai cambiato idea, sono qui per stare fino al 2023». Lo ha annunciato il sindaco di Roma Ignazio Marino durante una conferenza e ribadendo così non solo la volontà di restare ma di ricandidarsi e auspicabilmente vincere le prossime amministrative a Roma.?







«Tutto questo nostro lavoro di pulizia si deve accompagnare anche a un risveglio civico, al vero volto di Roma e dei romani. Roma è una città di persone perbene che merita un'amministrazione perbene - ha spiegato Marino - Quindi chiedo alla mia giunta, ai partiti della mia coalizione e alla città un grande sforzo per portare Roma in ogni settore ad essere una Capitale d'Europa».







«Comprendo che quello che stiamo facendo ha determinato anche dei forti disagi - ha aggiunto - perchè abbiamo interrotto la melma che legava alcuni esponenti di partiti politici ad affaristi e criminali e abbiamo dovuto fare come con un pc quando si spegne 'reset' e devi ricominciare. Quindi, con l'aiuto anche di alcune specifiche figure come Sabella abbiamo interrotto tutto e siamo nelle condizioni di ricominciare».







«Onestà e trasparenza non bastano, ci sono anche le azioni che abbiamo intrapreso», ha concluso.







Su Twitter, il sindaco di Roma ha poi annunciato che «Ama sarà parte civile nel processo di Mafia Capitale».</column>
        </table>
        <table name="tblWebData">
            <column name="Article">Poche parole da inserire dopo il comma 5 e al comma 6. Sono solo quattro righe, ma sufficienti per dirottare 1,8 milioni di euro di fondi regionali alle cooperative di Salvatore Buzzi. La firma in calce agli emendamenti è quella di Marco Vincenzi, ex capogruppo del Pd alla Regione Lazio, non indagato, che si è dimesso dopo gli ultimi arresti di Mafia Capitale. Secondo i magistrati il successo dell’operazione a favore della cricca di Massimo Carminati sarebbe frutto di un lavoro bipartisan, quello tra Vincenzi e l’ex capogruppo Pdl Luca Gramazio.







«Il milione e due di Gramazio che deve andare sui municipi, sta diventando... è diventato un milione e otto perché seicento ce li ha messi pure Vincenzi», riferisce Buzzi in un’intercettazione. Perché «deve ritornare tutto al nostro gruppo...li dirottiamo su altri municipi nostri». Oggi il Movimento 5 stelle presenterà un esposto alla Procura, corredato di copia dei due emendamenti firmati da Vincenzi.







Entrambi si riferiscono alla legge 147 del 2014. Il primo recita: «All’articolo 31, comma 6, dopo le parole ”dai Comuni” sono inserite le seguenti: ”o dai loro Municipi”». Si tratta della ripartizione delle risorse del fondo di riequilibrio per i Comuni e, per effetto della correzione, garantisce ai Municipi l’accesso diretto ai fondi regionali scavalcando il Comune di Roma.







IL BIGLIETTINO IN TASCA L’organizzazione di Carminati vuole mettere le mani su quel denaro e lavora alacremente. Il 26 luglio 2014, nella sede della cooperativa 29 Giugno, Buzzi illustra a Carminati «gli emendamenti» che Fabrizio Testa, tramite con i politici, «avrebbe dovuto portare in originale in Regione, relativi ai nuovi finanziamenti che sarebbero stati ottenuti grazie all’intervento di Luca Gramazio (1,2 milioni) e Marco Vincenzi (600 mila euro)», si legge nel rapporto del Ros.







Che il 12 settembre, in un «servizio d’osservazione», pedina Buzzi e Vincenzi. «Buzzi prelevava dalla tasca posteriore sinistra dei pantaloni un’agendina di colore rosso, la consultava e la faceva visionare anche allo stesso Vincenzi; poi prelevava un piccolo foglietto di colore bianco e lo consegnava nella mano destra di Vincenzi, il quale, dopo averlo letto, lo riponeva nella tasca posteriore destra dei pantaloni».







Stando alle accuse, nella seduta del 17 aprile 2014 in commissione Bilancio Vincenzi chiede che al fondo regionale per il riequilibrio territoriale (con 33 milioni di euro di disponibilità finanziaria) possano accedere direttamente i Municipi della Capitale senza passare dal Campidoglio e che una quota sia destinata a progetti legati al verde pubblico e al sociale, tematiche assai care a Buzzi e Carminati. Il 14 marzo 2014 il re delle coop affronta la questione con i suoi collaboratori: «Gramazio ci ha fatto da’ 1 milione di euro...ha dato 1 milione di euro al Comune di Ostia.







Per il verde. Questo verde deve ritornà tutto a noi perché...una mano lava l’altra e tutte e due lavano il viso. Al presidente del Municipio che io c’ero andato a parla’...sta facendo gli atti per darceli tutti a noi».







ROMA COME GLI ALTRI COMUNI Gli emendamenti su Municipi e verde vengono approvati dalla commissione Bilancio il 17 giugno 2014, «con Marco Vincenzi assente», sottolinea lo staff dell’ex capogruppo. Che si difende: «L’emendamento è di aprile 2014 (ben prima della vicenda nella quale vengo chiamato in causa), non definisce cifre, nè c’è alcun riferimento a Ostia o ad altriMunicipi specifici». Inoltre, spiega, «prevede l’equiparazione dei Municipi di Roma agli altri Comuni del Lazio nell’ambito del Fondo di riequilibrio territoriale.







E questo per evitare di escludere il territorio della Capitale dall’opportunità di ricevere finanziamenti per manutenzione strade, sociale, insediamenti produttivi, tutela ambientale». La cifra di 600 mila euro, sostiene Vincenzi, è menzionata nel «fondo per gli investimenti per reti di impresa tra attività economiche su strada», mentre «il milione di euro è in attuazione dell’emendamento proposto dalla Giunta per la promozione e valorizzazione del litorale».







Replica Valentina Corrado, capogruppo del Movimento 5 stelle del Lazio: «La realtà dei fatti, certificata dal verbale di seduta, è che Vincenzi quel giorno era in commissione e ha illustrato i propri emendamenti. Il verbale registra alle 16 e alle 17.45 la sostituzione del presidente Buschini con Vincenzi ai fini del numero legale e poi l’illustrazione degli emendamenti da parte di Vincenzi».</column>
        </table>
        <table name="tblWebData">
            <column name="Article">ROMA Ritorna il Rottamatore e con esso l'eventualità di elezioni anticipate divenute il vero piano ”b” di Matteo Renzi. Su ogni fronte aperto - dalla riforma della scuola alla crisi della Capitale, passando per la riforma della Rai o del Senato - gli spazi di mediazione sono divenuti ridottissimi nella maggioranza e nel Pd. Ne sa qualcosa Matteo Orfini, presidente del partito e commissario del Pd romano che ieri mattina ha difeso il sindaco di Roma Ignazio Marino ”rottamato” poche ore prima dal presidente del Consiglio dagli schermi di Porta a Porta. Le telefonate intercorse nel pomeriggio tra Renzi e lo stesso Orfini non hanno abbassato la tensione nel Pd anche se il premier non sembra voler affondare il coltello. «Se riesce a governare e se ne è in condizione lo faccia», continua a sostenere il premier. Uno spiraglio, per Marino, anche se per qualcuno è solo questione di tempo. Una conferma si è avuta nella serata di ieri quando il prefetto Gabrielli ha replicato allo stesso Orfini che sembrava dare per scontata la decisione di non voler commissariare Roma per mafia. E' proprio l'attesa che c'è a palazzo Chigi sulla relazione di Gabrielli a diluire i tempi di uno show down che i più stretti collaboratori del premier danno per scontato, magari subito dopo l'estate. Marino resiste e rilancia: «Non mi dimetto, se hanno i numeri, mi sfiducino in Consiglio».



PRECARI



Nel partito i pontieri sono al lavoro e si pensa di organizzare una sorta di mega-chiarimento del sindaco con la maggioranza e con palazzo Chigi, subito dopo le conclusioni che tirerà Gabrielli nella sua relazione. Di fatto una sorta di verifica che i partiti che sorreggono la giunta Marino, Sel e Radicali in testa, hanno già avviato confermando quanto precaria resti la situazione.



Renzi il giudizio sulla giunta-Marino, azzoppata dalle inchieste e dagli arresti, sembra averlo già dato, è lapidario ed è riassumibile in un ”bene l'onestà ma saper governare una città come Roma è ben altra cosa”. Malgrado lo scetticismo sulla possibilità di un colpo di reni dell'amministrazione comunale, domani in Consiglio dei ministri dovrebbe approdare il decreto-Giubileo con il quale si istituisce il tavolo di coordinamento tra Comune e prefettura per affrontare l'arrivo di milioni di pellegrini.



Il premier resta convinto che appartenga al novero delle missioni disperate risollevare in due anni la considerazione che i cittadini romani hanno dell'amministrazione comunale. Anche al netto delle vicende giudiziarie. Al rischio di un lento logoramento della giunta capitolina continua a preferire un commissario che riporti la città alle urne la prossima primavera insieme ad importanti capoluoghi (Torino, Milano, Bologna, Napoli). Un grande election day comunale nel quale inserire Roma e che servirebbe per ufficializzare l'arrivo del renzismo nei Comuni e, ancor prima, nelle federazioni locali del Pd. Accelerare il lento logoramento della maggioranza che sorregge Marino il Campidoglio, sembra quindi essere l'unica arma in mano al premier per archiviare due anni di paralisi e di inchieste. Tutto ciò dimostra che il premier, per dare al Pd locale la sua faccia, è pronto a moltiplicare sfide e nemici. Cominciando da Roma. Cominciando a mettere in discussione anche ”il patto della playstation” siglato con Orfini un paio di settimane fa. L'intreccio tra il piano nazionale e quello locale aumenta le incognite anche perché ieri l'altro è stato lo stesso Renzi a mettere in discussione lo strumento delle primarie. Roma rappresenta per Renzi una sorta di laboratorio dove misurare il peso della sua leadership appannata dai recenti risultati elettorali e messa in discussione da chi gli rimprovera di aver ottenuto sinora molto poco a Bruxelles sia sul fronte dei migranti sia su quello della crescita.







CAPIBASTONE



Per far risorgere il Pd romano dalle primarie taroccate e dai circoli fantasma, Renzi intende passare come un rullo su tutta, o quasi, la classe dirigente romana che le inchieste e la relazione di Barca raccontano come invischiata in una trasversalissima rete di interessi ed affari. Toccare i potentati locali, che per anni hanno gestito tessere e circoli, rischia però di provocare una reazione destinata a moltiplicare le tensioni interne al partito di maggioranza.



Renzi non sembra però avere tentennamenti e schiaccia il pedale dell'acceleratore convinto di essere ancora l'unica opportunità non solo per il governo del Paese, ma anche per il Pd. La fretta con la quale ieri Forza Italia si è accinta a dirsi disponibile per un governo di larghe intese, pare dar ragione a Renzi: a votare non vuole andare nessuno.</column>
        </table>
        <table name="tblWebData">
            <column name="Article">Nicola Zingaretti, governatore del Lazio e uomo forte del Pd romano non renziano: Marino deve andare a casa? Concorda con la linea di Renzi?



«Renzi è una persona schietta. Penso che abbia ragione Orfini: in questo approccio di Renzi c'è uno stimolo a Marino ad affrontare la complessità della situazione».



Tradotto: Marino non ha saputo affrontare la complessità dei problemi del Campidoglio.



«Non è detto... Renzi ha riconosciuto la complessità dei problemi di Roma. Sfido chiunque a combattere con la metà della complessità della situazione che sta affrontando Marino».



Riproviamoci: Marino dovrebbe dimettersi?



«Questi temi non vanno affrontati come se fossimo al bar dello sport. Ci sono delle autorità al lavoro che dovranno pronunciarsi. Come amministratore penso a lavorare sui problemi, al rapporto con i cittadini. Non mi piacciono coloro che si inventano commentatori di tutto».



Ma che futuro può avere il Pd a Roma? Buona parte della classe dirigente è travolta o toccata dall'inchiesta su Mafia Capitale.



«Non ho mai sottovalutato la gravità e la profondità della situazione, figlia del rapporto con il potere da parte della politica. C'è stato in passato un calo di tensione. È anche vero che oggi il Pd è l'unica forza politica che sta facendo i conti con la necessità di cambiare. È come se altri protagonisti della città e dell'inchiesta fossero dei turisti. La base della ripartenza del Pd sta nel rifondare un soggetto politico, che superi tre grandi limiti: l'errata visione (di molti, ma non di tutti) del rapporto con il potere che va gestito per mettersi al servizio degli altri, non per diventare ricco, fare carriera o organizzare un gruppo, saccheggiando lo Stato; la debolezza oggettiva, non solo a Roma, causata dalla fragilità evidente di una identità collettiva, messa in secondo piano, troppe volte, da un identità di pezzi del partito: il Pd doveva unire, invece ci siamo divisi in tante correnti; infine, questa frammentazione ha prodotto una fragilità del radicamento nella città e della capacità di prospettare una visione di sviluppo che tenesse unito il soggetto politico».



Quale sarebbe il candidato a sindaco giusto del Pd nel dopo Marino?



«Non reputo all'ordine del giorno questo tema».



Con lei sindaco di Roma le cose in Campidoglio sarebbero andate diversamente?



«Avrei fatto esattamente ciò che ho fatto in Regione. Cioè moltissimo. Cito la riduzione e la rotazione dei dirigenti. E siamo stati i primi in Italia a introdurre la fatturazione elettronica».



Però dall'inchiesta emerge che il suo capo di gabinetto, Maurizio Venafro, si metteva d'accordo con il capogruppo Pdl, Luca Gramazio, sul nome per la commissione del maxi appalto del Cup.



«Questa è solo una ricostruzione. L'inchiesta racconta la complessità e la pervasività di una rete, che ha come unico scopo quello di infiltrarsi nella pubblica amministrazione. Al netto di un solo caso, dei 4 miliardi di euro delle gare bandite nulla è andato a Mafia Capitale».



Solo perché l'inchiesta è arrivata prima: la gara del Cup stava andando a Buzzi.



«L'ho premesso, al netto di quel caso. Bisogna continuare a vigilare, ma sono contento di aver introdotto anticorpi che hanno bloccato i tentativi di infiltrazione».



Venafro era un suo uomo di fiducia.



«Nei percorsi processuali chi ha sbagliato paghi per le sue colpe. Venafro ha dato la sua versione, ha deciso di dimettersi e di confrontarsi con l'iter della procura. Questo atteggiamento merita rispetto, nel giorno in cui scopriamo che per Errani, ex presidente dell'Emilia-Romagna che si era dimesso per un'inchiesta, la Cassazione ha annullato la condanna»



L'ex capogruppo Pd Vincenzi presentò un emendamento per far confluire finanziamenti al Municipio di Ostia e dunque alla 29 giugno?



«Non è così e l'abbiamo spiegato. Si sta facendo molta confusione e questo non è utile a nessuno».



Tra inchiesta su Mafia Capitale e quella sui rifiuti, numerosi i dirigenti della Regione sono agli arresti o indagati. In consiglio è stata respinta la mozione di sfiducia del centro destra contro di lei, ma comunque non pensa di aver scelto le persone sbagliate?



«Non voglio criminalizzare nessuno, ma il metodo adottato di rotazione automatica delle posizioni dirigenziali, di riduzione dei centri decisionali e di spesa, è il più efficace. Abbiamo trovato una struttura piramidale caotica, l'abbiamo smantellata».



In questa situazione di incertezza che ne sarà del Giubileo?



«Come Regione noi andiamo avanti, presto inaugurerò uno dei primi cantieri nei pronto soccorso. Confermo l'apertura all'Eur di una struttura rivoluzionaria, la centrale unica dell'emergenza del 112».



Con Marino che barcolla chi gestisce le opere?



«La formula usata a Milano per l'Expo è la migliore, assegna un ruolo di coordinamento al prefetto».



Quando finirà il commissariamento della sanità nel Lazio?



«Presto. Entro fine anno potremo ricominciare a fare assunzioni e stabilizzare i precari. Ma la notizia più importante riguarda l'Umberto I. Il nucleo di valutazione del ministero della Salute ha approvato il progetto di ristrutturazione: aprirà un cantiere da 220 milioni, i lavori si svolgeranno con l'ospedale funzionante».



La Regione quando si pronuncerà sul progetto dello Stadio?



«Faremo di tutto per garantire trasparenza e legalità. I progetti non sono arrivati, la conferenza dei servizi coinvolgerà 20-22 diverse amministrazioni. I 180 giorni previsti dalla legge serviranno tutti».



Mauro Evangelisti



© RIPRODUZIONE RISERVATA</column>
        </table>
        <table name="tblWebData">
            <column name="Article">Silente ma saldo al suo posto. Ignazio Marino tenta di navigare di bolina, nel mare scosso dai venti di Mafia Capitale e dall'affondo di Matteo Renzi. Rispetta l'agenda degli impegni istituzionali - dall'Acea Camp al Foro Italico al convegno al Maxxi, passando dall'incontro dei sindaci al Viminale sull'immigrazione - ma resta trincerato in Campidoglio. Incontra gli assessori e a tutti fa la stessa domanda: «Io sono determinato ad andare avanti, e tu?». Ma con i suoi più stretti collaboratori si sfoga: «Sto pagando colpe non mie, dovute allo scontro interno al Pd dopo i ballottaggi e la sconfitta di Venezia. Non mi merito tutto questo». Insomma, una crisi dovuta a fattori esogeni, non strettamente legati all'attività amministrativa di Palazzo Senatorio.

IL CONSIGLIO



Ma lo scontro, dall'esterno, si potrebbe trasferire a stretto giro di posta nell'aula Giulio Cesare, dove inevitabilmente si ripercuotono le dinamiche di partito dei dem. A mettere il condizionale sul prosieguo della consiliatura, infatti, sono soprattutto i consiglieri di fede renziana. «Per la giunta Marino è scattato l'ultimo giro - affonda il colpo Orlando Corsetti, presidente della commissione commercio - Se l'amministrazione deve cadere, cadrà per sua incapacità e non per Mafia Capitale». Secondo Corsetti, in particolare, «molti componenti della giunta non hanno l'esperienza necessaria per amministrare Roma». Il sindaco, però, almeno per ora non ha intenzione di mettere mano alla squadra di governo, considerando «strumentali» le critiche che arrivano alla sua amministrazione. Tanto che il chirurgo dem per il momento ha sospeso i canali di comunicazione con la sua maggioranza in assemblea capitolina, in attesa di tornare a parlare di delibere e riassetto delle commissioni. «Mi sfiduciassero in consiglio, se vogliono che vada via: io non mi dimetto», è la sfida di Marino, pronto a vedere le carte in mano a chi lo attacca. L'ala sinistra della coalizione, intanto, temporeggia. Sel, che ieri ha aperto al pubblico la riunione del suo gruppo consiliare, per oggi ha convocato un'assemblea di partito per decidere «come andare avanti in un momento drammatico sia sulle questioni ordinarie che su quelle straordinarie», per dirla con il capogruppo Gianluca Peciola. Sel con Gemma Azuni chiede «un cambio di passo», ma Imma Battaglia attacca: «La squadra non esiste, le riunioni di maggioranza si contano sulla punta delle dita: poche e inutili». La linea dei vendoliani è questa: fiducia sì, ma a tempo.



L'ESECUTIVO



Se per il momento un rimpasto di giunta non è all'ordine del giorno, l'estate potrebbe portare consiglio in caso di una verifica più generale dell'attività di governo con la maggioranza. A rischio, in questo caso, sarebbero proprio gli assessori targati Pd. In primis Estella Marino, visto che l'ambiente è uno dei settori contro cui i vertici nazionali dem hanno puntato il dito. Ma anche Paolo Masini, ieri uno dei pochi esponenti della giunta a esprimersi pubblicamente: «Noi andiamo avanti finché possiamo su questa idea di città - è il pensiero dell'assessore alla scuola - Ci stiamo lavorando tantissimo a partire da legalità e trasparenza. Vediamo che succede». Più solida, invece, la posizione di Marta Leonori, considerata una fedelissima di Marino.



LE OLIMPIADI



Tra i prossimi passaggi in consiglio comunale c'è quello relativo alla candidatura di Roma per i Giochi olimpici del 2024. Ieri i capigruppo si sono incontrati proprio per discutere di questo tema: «È stata esaminata una prima stesura della mozione che la prossima settimana, realisticamente nella seduta di giovedì 25, approderà in Aula - annuncia la presidente dell'assemblea capitolina, Valeria Baglio - Ci saranno prima nuovi incontri per approfondimenti tecnici, che ci consentiranno di arrivare in aula Giulio Cesare con la massima condivisione tra le forze politiche».</column>
        </table>
        <table name="tblWebData">
            <column name="Article">Non c'è «alcun convincimento» su un eventuale scioglimento o meno del Comune di Roma.



E' quanto fa sapere una nota della prefettura che risponde al commissario del Pd Roma Matteo Orfini, che oggi si era detto convinto che la relazione di Gabrielli «dirà che non c'è bisogno dello scioglimento del Comune». Riguardo alle ?«dichiarazioni dell'On.le Orfini - riportate da alcune agenzie di stampa - si legge nella nota della Prefettura - Il Prefetto di Roma è attualmente impegnato nella lettura della corposa relazione (oltre 800 pagine) consegnata dalla Commissione di accesso nel pomeriggio del 15 giugno scorso. Allo stato, pertanto, essendo in corso l'analisi dei ragguagli esposti nel documento e in tutti gli altri atti che la corredano, il Prefetto non si è ancora formato alcun convincimento circa le considerazioni che dovrà sottoporre alla valutazione del Ministro dell'Interno».







La nota ricorda, inoltre, che «la decisione definitiva circa le eventuali misure da proporre al Consiglio dei Ministri è di prerogativa esclusiva del Ministro dell'interno».







Ma Orfini smentisce l'uscita: «Ho soltanto fatto una valutazione politica sull'operato del sindaco Marino e non ho mai detto che il Prefetto Gabrielli ha già preso una decisione in merito all'ipotesi di scioglimento del Comune di Roma», replica in una nota. «Come in tante altre occasioni ho ribadito che - aggiunge - per il Partito Democratico attualmente non ci sono le condizioni per far pensare a questa ipotesi e che la valutazione spetta al Prefetto».</column>
        </table>
        <table name="tblWebData">
            <column name="Article">«Tra un anno si vota nelle grandi città: Torino, Milano, Bologna, Napoli e forse Roma» e poi: «Se fossi in Marino non starei tranquillo», a dirlo ieri, in un'intervista a La Stampa, è stato Matteo Renzi.







Subito grandi nuvoloni si sono addensati sul cielo del Campidoglio e a diradarli a parte la sgrollata di spalle dello stesso Marino («Oggi mi occupa dell'Opera di Roma», ha detto in mattinata ai cronisti) non è servito il passaggio serale dello stesso premier nel salotto di Bruno Vespa. «Marino è una persona per bene, lo riconoscono tutti. Si continua a dire se va avanti o no. A me - dice Renzi a Porta a Porta - interessa capire se l'amministrazione pulisce le strade, mette a posto buche ed emergenza. Se sanno governare governino e vadano avanti, se non sono capaci vadano a casa». Renzi ha anche fatto un sondaggio volante sul gradimento di Marino chiedendo agli spettatori di Porta a Porta - durante una pausa - di alzare le mani se approvavano l'operato del sindaco. Si sono alzate solo tre mani.







Roma, secondo il presidente del Consiglio, «è una città bellissima, ha tutto, ha un'eco internazionale straordinaria. Quest'anno c'è il Giubileo, tutto il mondo ci guarderà. Allora - esorta Renzi - la vogliamo smettere di stare a discutere questioni che riguardano solo gli addetti ai lavori. Dovremmo parlare meno in politichese, sempre delle correnti del Pd, caspita, che noia...». Richiesto di definire meglio i tempi entro i quali si potrà capire se Roma potrà andare avanti con l'attuale amministrazione, il segretario-premier ha risposto: «Deciderà il Pd romano, assieme alla coalizione, tra l'altro Orfini (il commissario del partito nella Capitale ndr.) sta facendo un lavoro meraviglioso».







COMMISSARIAMENTO



Quanto all'ipotesi del commissariamento del Comune di Roma per mafia, Renzi la definisce «inesistente. Leggeremo, come governo, le carte, ma per noi non ci sono gli estremi». E allora? «Sia il sindaco che l'amministrazione - suggerisce il presidente del Consiglio - si guardino allo specchio e decidano cosa fare. Quest'anno c'è il Giubileo, tutto il mondo ci guarderà. Chi è in grado di governare - ripete Renzi - governi, se non è in grado vada a casa». C'è anche un passaggio su Mafia Capitale: « Non so cosa ha fatto Buzzi ma se ha rubato 10 non è che restituisce 1 e chi si è visto si è visto. Abbiamo alzato le pene sulla prescrizione e il senso è: chi ruba va in galera».







Anche nell'assemblea di ieri dei deputati dem il premier è sembrato voler reagire al mood diffuso dai non esaltanti risultati dei ballottaggi, affermando che «la legislatura finirà comunque nel 2018, anche se questo è il suo momento più difficile». E poi, in serata da Vespa: «Succede di perdere. In alcune città il Pd ha perso, altre le abbiamo riprese, ma quando i cittadini scelgono altro, il partito deve riflettere. Un anno fa il Pd aveva il segno più 40% e i posti di lavoro il segno meno. Oggi l'economia torna tirare e abbiamo 260 mila posti di lavoro in più. Non è che puoi fare i numeri tutti i giorni, ma nonostante le difficoltà non dobbiamo perdere neanche un grammo dell'entusiasmo iniziale. Sarebbe più facile lamentarsi ma c'è la convinzione che l'Italia ha tutte le carte in regola per tornare a correre».







SE NON SONO BRAVO



Quanto all'orizzonte personale, poche secche parole: «Se non sono bravo vado a casa. Ci vado se perdo le elezioni per il governo o il congresso. Ma ora torniamo a discutere sugli effetti del Jobs act, di come portare investimenti in Italia. D'ora in poi parlerò solo di questo, delle cose che interessano alla gente». E tra gli obiettivi del suo esecutivo Renzi precisa di non avere il reddito di cittadinanza proposto dal M5S: «Non solo è incostituzionale, ma è un messaggio sbagliato. Non è compito della politica dare soldi per far tare a casa la gente». Al contrario, il premier vorrebbe rinnovare il Cda della Rai, sperando di poterlo fare «con la nuova legge, che dà all'amministratore i poteri di un'azienda normale». E a proposito del canone nella bolletta della luce, Renzi sostiene che «è un'ipotesi: bisogna pagare meno ma pagare tutti, vale per le tasse, ma va semplificato il sistema e in questa dimensione - conclude - ci sono anche soluzioni più hard».</column>
        </table>
        <table name="tblWebData">
            <column name="Article">«L'ipotesi del commissariamento per mafia non esiste. Leggeremo come governo le carte ma per noi non ci sono gli estremi». Così Matteo Renzi, intervistato a Porta a Porta, esclude un commissariamento della capitale per mafia.







«Marino è una persona perbene, lo riconoscono tutti. Si continua a dire se va avanti o no. A me interessa capire se l'amministrazione pulisce le strade, mette a posto buche e emergenza. Se sanno governare governino e vadano avanti, se non sono capaci vadano a casa», ha detto il premier, aggiungendo che «deciderà il Pd romano». Roma «è una città bellissima, ha tutto, ha un'eco internazionale straordinaria. Quest'anno c'è il Giubileo, tutto il mondo ci guarderà, la vogliamo smettere di stare a discutere di questioni che riguardano solo gli addetti ai lavori?», evidenzia il presidente del Consiglio, che insiste: «Chi è in grado di governare governi, se non è in grado vada a casa». E chi gli chiede quali potrebbero essere i tempi per capire se a Roma sarà possibile andare avanti, Renzi risponde: «Deciderà il Pd romano, assieme alla coalizione, tra l'altro Orfini sta facendo un lavoro meraviglioso».







«Marino si guardi allo specchio». Poi Renzi è stato ancora più chiaro: «Marino e la sua giunta si guardino allo specchio e decidano al più presto cosa fare. C'è il Giubileo alle porte. Non è più tempo per piangersi addosso. Questa giunta ha liberato Ostia e restituito il mare ai romani ma c'è bisogno di restituire dignità alla vita di tutti i giorni. Da qualche giorno si sta discutendo del futuro del Comune di Roma c'è un'indagine che riguarda alcuni membri di questa amministrazione ma soprattutto un passato di vicende romane che fa oggettivamente schifo. Marino è una persona onesta. Quindi a chi dice amministrazione sì o amministrazione no, rispondo: a me interessa che un'amministrazione risolva i problemi di pulizia delle strade, delle buche, dei rifiuti, che metta a posto le case popolari, che risolva le emergenze abitative. Sono queste le cose che da ex sindaco ho a cuore per le nostre città».







Marino: «Vado a festeggiare il Papa». Il sindaco ha preferito non rispondere alle dichiarazioni del premier: «Sto andando a festeggiare il Papa. Buonasera e buon lavoro».







L'inizio della vicenda. Renzi aveva detto, in un colloquio con La Stampa: «Se torna 'Renzi 1', fossi in Marino non starei tranquillo», in quello che era sembrato un avvertimento al sindaco di Roma. E da parte sua, Marino aveva replicato: «Dimissioni? Io penso al futuro di Roma».







«Oggi stiamo parlando dell'annuncio del teatro dell'Opera, noi pensiamo al futuro della città che cammina e va avanti», ha detto il primo cittadino a margine di una conferenza al Teatro dell'Opera evitando di commentare le parole del premier.







A gettare acqua sul fuoco arriva il commissario del Pd romano Matteo Orfini: Ignazio Marino «può finire, certo» la consiliatura in corso. «Renzi non ha detto 'stai sereno' ma 'stai tranquillo'», scherza Orfini. Poi aggiunge: «Quelle parole vogliono dire che nessuno di noi deve stare tranquillo, perché a Roma ci sono tanti problemi, è una guerra. La battuta di Renzi va inquadrata come stimolo a fare di più e meglio sulla strada che abbiamo intrapreso». Dunque Marino ha un appoggio forte del Pd? «Sì», risponde Orfini.







Nell'intervista al quotidiano di Torino, il presidente del Consiglio ha rimarcato la necessità che torni «il vero Renzi» perché queste elezioni «dicono con chiarezza che con il Renzi 2 non si vince». E nel promettere un cambiamento nel partito, Renzi ha aggiunto: «Anche perché tra un anno si vota nelle grandi città. Torino, Milano, Bologna, Napoli, forse Roma». Roma? gli chiede l'intervistatore, Massimo Gramellini. «Se torna Renzi 1, fossi in Marino non starei tranquillo».</column>
        </table>
        <table name="tblWebData">
            <column name="Article">Condanna a tre anni e sei mesi di reclusione e 900 euro di multa. È quanto chiede di patteggiare Salvatore Buzzi, ras delle cooperative ed uno dei principali indagati nell'inchiesta sulla cosiddetta Mafia Capitale. La Procura di Roma darà parere negativo alla richiesta.







La richiesta di patteggiamento da parte di Buzzi, accusato di associazione per delinquere di stampo mafioso, corruzione ed altro, è stata fatta con un'istanza depositata al gip Flavia Costantini a fronte della richiesta di giudizio immediato formulata recentemente dalla Procura per 34 indagati raggiunti da ordinanza di custodia cautelare in occasione della prima 'retatà dello scorso dicembre. Il processo è fissato per il prossimo novembre.</column>
        </table>
        <table name="tblWebData">
            <column name="Article">La guardia di finanza sta eseguendo un sequestro di beni ritenuti riconducibili a Salvatore Buzzi, il 'ras' delle cooperative arrestato nell'inchiesta su mafia capitale. Il valore dei beni è di circa 16 milioni di euro. Il futuro della Capitale si gioca sull'interpretazione del Testo unico degli enti locali sullo “scioglimento dei consigli comunali conseguente a fenomeni di infiltrazione e condizionamento di tipo mafioso”.







Le oltre ottocento pagine di relazione della commissione d'inchiesta, arrivata ieri sul tavolo del prefetto Franco Gabrielli, sono un atto d'accusa per la giunta Marino, ma sembrerebbero allontanare l'ipotesi che il Campidoglio venga sciolto, e quindi commissariato, per mafia. Il lavoro dei tre commissari inviati dalla Prefettura sei mesi fa, all'indomani della bufera giudiziaria che ha travolto la Capitale, è finito. Il prefetto Marilisa Magno, il viceprefetto Enza Caporale e Massimiliano Bardani, dirigente del ministero del Mef hanno esaminato oltre cento appalti affidati senza gara alle coop di Buzzi e Carminati. Il faro è sui centri di spesa aggrediti dal malaffare: i dipartimenti dell'Ambiente e dei Servizi sociali. Ma nella maggior parte dei casi si tratta di commesse assegnate dalla giunta guidata da Alemanno.







IL 416 BIS



Dalle conclusioni della relazione emerge che il reato di associazione mafiosa non coinvolge né il sindaco Marino né la sua maggioranza. Ma ”solo” componenti della precedente giunta (oltre all'ex sindaco Alemanno, anche Luca Gramazio, ex consigliere Pdl, passato alla Regione). Sul registro degli indagati, o addirittura in carcere, sono finiti esponenti dell'attuale maggioranza, oltre al presidente del consiglio comunale, Mirko Coratti e all'ex assessore alla Casa, Daniele Ozzimo, dimissionari. A nessuno viene contestato il 416 bis, ma il coinvolgimento di funzionari e politici verrebbe stigmatizzato dalla Commissione.







GLI ISPETTORI DEL MEF



Agli atti c'è anche l'elenco di appalti assegnati grazie a un sistema di corruzione che coinvolge funzionari e dirigenti. Un quadro che, però, deve fare i conti con la legge. Lo scioglimento dei comuni per mafia è previsto solo per «concreti, univoci e rilevanti elementi su collegamenti diretti o indiretti con la criminalità organizzata di tipo mafioso o similare degli amministratori». Elementi che nella giunta Marino non sarebbero definiti con chiarezza sufficiente a motivare uno scioglimento che avrebbe pesantissime conseguenze politiche.







Eppure, per mettere le mani sull'emergenza abitativa, con Marino sindaco, Buzzi&amp; Co. sarebbero riusciti ad aggirare i diktat del Mef. Gli ispettori del Ministero, in una relazione del gennaio 2014 agli atti dell'ultima ordinanza, segnalano che, grazie ai debiti fuori bilancio, le coop di Buzzi abbiano ottenuto, «in via diretta e in assenza di qualsivoglia procedura concorrenziale», l'assegnazione di importanti appalti nell'emergenza abitativa e nell'accoglienza di minori non accompagnati. «Hanno rotto il c..con 'sto Mef», diceva Buzzi intercettato.







Gabrielli avrà 45 giorni per proporre, o escludere, al Viminale lo scioglimento. La richiesta sarà formulata al tavolo per l'ordine e la sicurezza allargato al procuratore Giuseppe Pignatone. Non più tardi di una settimana fa, Gabrielli aveva spiegato: «Non è detto che segua le indicazioni che emergeranno dalla commissione». L'ultima parola spetterà al Consiglio dei ministri.</column>
        </table>
        <table name="tblWebData">
            <column name="Article">E se alla fin fine le degenerazioni di Mafia Capitale fossero anche lo specchio delle degenerazioni della società romana? Ritengo proprio che la questione non riguardi solo Procura della Repubblica o il prefetto di Roma o l’Autorità anti corruzione, o la pur grave decadenza di classi politiche che hanno tradito gravemente la fiducia dei cittadini, ma che coinvolga la questione della cittadinanza in genere, il modo di essere cittadini a Roma.



Lo testimonia la ben scarsa reazione non solo delle élite intellettuali ed economiche che si sono rivelate sostanzialmente “autistiche” rispetto alle gravissime degenerazione di Mafia Capitale, ma della cittadinanza in genere.



Al di là di certo voyerismo di chi sta ad aspettare chi sia il prossimo arrestato, criminale comune, faccendiere, politico o burocrate, più o meno eccellente, dov’è la reazione dei cittadini romani rispetto a questa vergognosa vicenda? A Roma non è dato vedere cittadini che “scendono in piazza” o manifestano per “ripulire la città” dai politici d’affari o dagli affaristi, o dai burocrati di Mafia Capitale. Eppure, i giornali stanno facendo bene il loro dovere, ed informano e denunciano al meglio le degenerazioni che man mano emergono, come anche evidenziato dal direttore del Messaggero domenica scorsa. Chi vuole poi documentarsi meglio, già da tempo trova splendidi libri che illustrano la rete del sistema mafioso insediatosi a Roma, a cominciare da “Roma Mafiosa” dell’attuale Procuratore aggiunto della Repubblica Giancarlo Capaldo (Fazi editore) e da “I Re di Roma” del coraggioso editorialista de l’Espresso Livio Abbate (Chiarelettere) che già dal 2012 aveva intercettato sull'Espresso il sistema di potere mafioso di Carminati a Roma, e che i politici romani, a cominciare da quelli del Pd, avevano fatto finta di non conoscere.



Pesa quindi a Roma, ancor più del solito, questa sorta di indifferenziato cinismo di antica matrice papalina, che, esercitato nei confronti del fenomeno mafia, diventa di fatto omertà, accompagnata a una specie di negazionismo. In più di qualche circolo al Lungotevere o all’Acqua acetosa o in più di qualche salotto, in molti bar senti dire che quelli della Procura esagerano, che non c’era bisogno di arrestare più di qualche politico, che non è assolutamente vero che quello di Roma è un fenomeno mafioso, ma con questa miscela di cinismo papalino elaborato nella salsa dell’indifferenza 2.0 non ci sarà mai alcun riscatto civile. Le classi dirigenti della società latitano; quanto agli intellettuali, poi, siamo davanti all’ennesimo “tradimento dei chierici”, e i cittadini mostrano quel tipico stomaco da struzzo che vediamo in certe commedie italiane sulla romanità, per cui digeriscono tutto. Ma, se quell’andazzo per cui negli anni Sessanta Ennio Flaiano faceva atterrare il suo splendido “Marziano a Roma” e la gente già dopo pochi giorni era perfettamente indifferente quando vedeva il marziano passeggiare per via Veneto, poteva rappresentare, specie negli anni della dolce vita, anche il lato “accogliente” e un po’ pronto a tutto di Roma, oggi, quando serve dare una risposta a gravi degenerazioni penali, morali e civili, col cinismo, con l’indifferenza, con gli stomaci da struzzo una società è destinata solo ad avvitarsi su sé stessa e a degradare sempre più.



Dove sono le associazioni di cittadini, visto che dai partiti è possibile aspettarsi ben poco? Perché non si mobilitano le stesse associazioni di utenti e consumatori, defraudate nelle tariffe dei servizi dal sistema di tangenti che pesa sulle municipalizzate? L’intreccio perverso fra mafia e corruzione - perché di questo si tratta - pesa sulle tasche di noi cittadini, e anche i cittadini più individualisti e opportunisti dovrebbero sapere che grazie a Carminati, Buzzi e agli assessori e consiglieri loro amici, e compagnia cantando, a Roma paghiamo per i servizi pubblici fra le tariffe più alte d’Europa e scontiamo i ben noti disservizi più alti d’Europa.



Per battersi contro Mafia Capitale, dunque, non è necessario essere eroi civili, motivati da grandi passioni, ma basta pensare alle proprie tasche e interessi di cittadini e utenti, perché questi “signori” non gravano solo sulla moralità pubblica, ma ci portano via di fatto il denaro dalle tasche di noi tutti. È solo dalla consapevolezza di questo, che i giornali dovrebbero contribuire ad alimentare, che può nascere la riscossa civile.</column>
        </table>
        <table name="tblWebData">
            <column name="Article">?Sull'onda dell'inchiesta Mafia capitale salta anche il secondo bando per la realizzazione dei punti verde ristoro di Roma.



A decidere l'annullamento in autotutela della gara, bandita dalla giunta Alemanno il 20 settembre 2011, è stato l'assessore alla Legalità Alfonso Sabella.







«Il codice degli appalti non era stato rispettato, mancavano le comunicazioni all'Anticorruzione, insomma: c'erano delle violazioni di legge da paura», dice a Omniroma il magistrato, che ha esaminato attentamente la relazione svolta a suo tempo dalla Commissione di gara. Un rapporto, quello della commissione, dal quale erano emerse numerose criticità: «La procedura non sembra uniformarsi a quella prevista dal Codice degli Appalti; si riscontra una difformità delle schede tecniche rispetto alla normativa degli appalti; insussistenza di uno studio di fattibilità per le opere da realizzare; mancanza di un Disciplinare di gara che indichi in maniera compiuta l'intervento da realizzare; i criteri di valutazione delle offerte tecniche, di cui art. 12 del Bando sembrano presentare delle difformità rispetto ai parametri indicati dal dall'art. 83 del D.Lgs. n. 163/2006 e s.m.i. (Codice dei contratti pubblici relativi a lavori, servizi e forniture, ndr)».







Di irregolarità, nel secondo bando per i punti verde ristoro, ne sono state riscontrate diverse. Oltre a quelle già elencate, lo stesso Sabella ha spiegato come nel bando «fossero ricomprese anche aree sottoposte a vincolo archeologico e paesaggistico, mentre mancava qualsiasi comunicazione all'Anticorruzione». L'istruttoria sulla gara è stata svolta dell'Ufficio di Scopo e Coordinamento Punti Verde. Da questa è emerso come «il citato avviso pubblico, risulta carente del disciplinare di gara e dei necessari contenuti per l'individuazione e descrizione dell'intervento, della destinazione urbanistica, della consistenza e della tipologia del servizio previsto nonché dell'indicazione dei requisiti minimi economico-finanziario e tecnico-organizzativo che i soggetti proponenti avrebbero dovuto possedere come, tra l'altro, espressamente previsto dalla vigente normativa in materia di contratti pubblici; che in considerazione delle attività economiche previste (gestione di un punto ristoro) unitamente alla realizzazione di opere ad esse strumentali in contesti storici, paesaggistici ed ambientali di pregio, risulta la completa inosservanza delle procedure autorizzative». «Dobbiamo estirpare il cancro, poi sarà la volta della chemio e solo dopo sarà possibile passare alla convalescenza», spiega Sabella con una metafora mutuata dalla medicina, concludendo che «prima di rimettere a bando tutte le gare sospese dobbiamo curare il male che le ha viziate».</column>
        </table>
        <table name="tblWebData">
            <column name="Article">«A Roma ci sono un sindaco e una giunta inadeguati. Serve un'amministrazione onesta e che sappia quello che deve fare. Noi siamo pronti».



var id=100351



Così il capogruppo del M5s in Campidoglio Marcello De Vito durante la manifestazione dei pentastellati sotto Palazzo Senatorio. «Quello che abbiamo davanti è il fallimento nella gestione di tutta la città - aggiunge - Marino deve fare un passo indietro. Anche per evitare la figuraccia del commissariamento per mafia proprio nell'anno del Giubileo».</column>
        </table>
        <table name="tblWebData">
            <column name="Article">«È necessario che i consiglieri prendano atto del fallimento di questa legislatura e presentino le proprie dimissioni, cos'altro ancora deve accadere per convincerli?».



La domanda è di Davide Bordoni, coordinatore romano di Forza Italia e capogruppo in Assemblea capitolina, che commenta l'autosospensione da parte di Marchini fino alle dimissioni del sindaco Ignazio Marino.







«I romani sono nauseati di questo accanimento terapeutico nei confronti di un'Amministrazione ormai delegittimata - aggiunge Bordoni - Se il Sindaco persiste nel recitare la parte del salvatore di Roma, gli eletti del PD dimostrino di avere a cuore il bene della città e firmino insieme a noi le dimissioni. Le nostre firme sono da considerarsi già apposte. Domani ci sarà una riunione del Gruppo Consiliare di Forza Italia per valutare la proposta di Marchini, dell'autosospensione, terremo in considerazione l'ipotesi di supportarla qualora possa effettivamente aiutare a mandare a casa il peggior Sindaco che Roma abbia mai avuto».</column>
        </table>
        <table name="tblWebData">
            <column name="Article">?Salvatore Buzzi, ras delle cooperative di Roma e presunto braccio destro di Massimo Carminati in Mafia Capitale, compare come parte lesa in un processo in cui soldi e «affari di cuore» si intrecciano.



Davanti al giudice monocratico è imputata Katia Cipolla, ex amante di Buzzi e dipendente della cooperativa 29 giugno, accusata di tentata estorsione ai suoi danni.







La donna aveva minacciato di raccontare della relazione alla moglie di Buzzi dopo che il suo contratto con la cooperativa non era stato rinnovato. «Devo pagare l'affitto mi devi dare i soldi, se non me li dai dico tutto a tua moglie», questo il tono dei messaggi che la donna inviò al cellulare del ras delle cooperative che decise di denunciare la donna nel settembre del 2011.







Oggi in Aula è stato ascoltato come testimone un collega di Buzzi alla cooperativa 29 giugno che ha confermato come il ras delle cooperative avesse ricevuto vari sms. Nel corso della testimonianza l'uomo ha descritto Buzzi come persona molto sensibile al fascino femminile.</column>
        </table>
        <table name="tblWebData">
            <column name="Article">La Lista Marchini in consiglio comunale a Roma si autosospende «fino alle dimissioni del sindaco Ignazio Marino». Ad annunciarlo è lo stesso Alfio Marchini. «Oltre un anno fa, per impedire l'approvazione delle spese fuori bilancio - spiega in una nota Alfio Marchini - da soli facemmo ostruzionismo durante la sessione di Bilancio e invocammo il Commissario mentre tutte le altre forze politiche ci accusavano di essere degli irresponsabili. Oggi è chiaro a tutti che avevamo ragione ma, a questo punto, manca l'agibilità politica per continuare a fare il nostro lavoro in un Consiglio Comunale fantasma. Non siamo stati eletti per scaldare le poltrone o per prendere gettoni di presenza e per questo, da oggi, noi della Lista Marchini ci autosospendiamo fino a quando il sindaco Marino, con un sussulto di dignità, annuncerà le sue dimissioni consentendo finalmente nuove elezioni».







La mossa di Marchini apre uno scenario inedito: bisogna capire cosa farà il resto dell'opposizione. Se gli andrà dietro oppure no. I primi da cui si attende un messaggio sono i grillini.







In Aula Giulio Cesare sono stati eletti nella Lista Marchini, Alfio Marchini e Alessandro Onorato.







In questo caso - se tutta la minoranza dovesse autosospendersi - il percorso della maggioranza diventerebbe ancora più complicato: in un fase così delicata immaginare i lavori dell'Aula Giulio Cesare che procedono a colpi di maggioranza sembra un'ipotesi molto complicata.







Commenta Alessandro Onorato della Lista Marchini: «Non vogliamo aspettare il lavoro della magistratura per ritornare al voto, noi ci tiriamo fuori. Non è giusto prendere lo stipendio in questa fase».</column>
        </table>
        <table name="tblWebData">
            <column name="Article">La guardia di finanza sta eseguendo un sequestro di beni ritenuti riconducibili a Salvatore Buzzi, il 'ras' delle cooperative arrestato nell'inchiesta su mafia capitale. Il valore dei beni è di circa 16 milioni di euro.







Il nuovo provvedimento di sequestro, emesso dal Tribunale di Roma – Sezione Misure di Prevenzione, eseguito da parte del Gico del Nucleo di Polizia Tributaria, riguarda le quote societarie, il capitale sociale e l’intero patrimonio aziendale, ivi comprese le disponibilità finanziarie, della Sarim Immobiliare srl, con sede a Roma, in Viale Palmiro Togliatti n. 1639, operante nel settore della “locazione immobiliare di beni propri”.







La società, legalmente rappresentata e partecipata (quota del 6%) da Emanuela Bugitti - anch’essa già colpita da ordinanza di custodia cautelare in data 2 dicembre 2014 e 4 giugno 2015 – nonché dallo stesso Buzzi (quota del 6%) e da Carlo Maria Guarany (quota 1%) - risulta controllata dalle note cooperative “29 Giugno Coop. Sociale Onlus”, per il 48%, e “Formula Sociale a r.l. Onlus”, per il 4%, entrambe già cadute in sequestro il dicembre scorso.







Il patrimonio detenuto dalla Sarim Immobiliare S.r.l. si sostanzia in disponibilità finanziarie, partecipazioni societarie e, soprattutto, in una unità immobilitare di ben 2.750 mq, ubicata a Roma, in via Santa Maria di Loreto n. 35, utilizzata dalle cooperative di Buzzi quale casa di accoglienza, dedicata a categorie protette (donne, minori, rifugiati e richiedenti asilo). Il valore dei beni oggi cautelati ammonta a circa 16 milioni di euro, portando il sequestro totale dei beni cautelati nell’ambito dell’operazione Mondo di mezzo ad oltre 360 milioni di euro. Prosegue, ininterrottamente, da parte del Tribunale di Roma e della Guardia di Finanza, il recupero di spazi di legalità economica.</column>
        </table>
        <table name="tblWebData">
            <column name="Article">Una legge ad hoc per dare a Roma una diversa dimensione istituzionale. Più alta, sicuramente diversa da quella attuale, per conferire alla città gli stessi poteri che hanno altre capitali europee, ad esempio Berlino e Parigi.







La proposta lanciata sul Messaggero dal presidente dei senatori Pd Luigi Zanda ha già trovato molte adesioni. Il cuore della proposta, che verrà elaborata nei prossimi giorni, è la trasformazione in un ente territoriale speciale. Una Capitale a tutti gli effetti, insomma. Una città-stato-regione.







Angelo Rughetti da esponente Pd, esprime su questo tema il suo giudizio personale ma anche l’orientamento che si fa strada nel partito. Da sottosegretario alla Pubblica amministrazione il convincimento del governo. E da ex segretario generale dell’Anci il parere di chi conosce le questioni che arrovellano gli enti locali. I veti, le lungaggini, il problema infinito del reperimento delle risorse.







Anche lei, visto quanto sta accadendo con Mafia capitale, pensa che i tempi per cambiare l’assetto istituzionale di Roma siano maturi?



«Con l’associazione ProDemos un anno e mezzo facemmo uno studio per dare una risposta a questa domanda. Per stabilire quale fosse il miglior assetto istituzionale. A Roma hanno la loro sede moltissime università americane, tantissime ambasciate, la città è il più grande centro sanitario del Mediterraneo. Quella in cui, e questo lo si deve alla presenza della PA, si spende di più in innovazione tecnologica. Dallo studio emerse che l’attuale assetto non era sufficiente, che i poteri amministrativi da soli non bastavano. Per assolvere al suo compito di capitale sarebbe stato necessario creare una città-stato, un distretto istituzionale autonomo».







E le risorse?



«Il tema va affrontato scorporando la città dal resto della regione e dotandola di tutta la sua capacità fiscale».







Sta dicendo che l’Irpef dei romani deve restare ai romani?



«Sì. Ma va inserito in un quadro di solidarietà nazionale. Roma non può essere trattata come se fosse Poggio Moiano, e lo dico con il massimo rispetto per la comunità in cui sono cresciuto. Con Renzi a palazzo Chigi è stato siglato un accordo importante definendo gli extracosti che derivavano alla città per le sue funzioni. Però il problema è stato posto dal lato sbagliato. Andavano prima definite le competenze e da queste l’erogazione delle risorse».







La Lega Nord qualche tempo fa diceva più o meno la stessa cosa.



«Parliamo di due realtà diverse. Un conto è l’egoismo territoriale di chi è più ricco e vuole tenersi per sé le risorse. Un altro conto che un distretto strategico per il Paese abbia gli strumenti adeguati per assolvere le sue funzioni».







Roma città-regione era in sintesi la proposta di Storace e del centrodestra, ma voi la bocciaste...



«Era in realtà una proposta molto diversa. Si fece un errore clamoroso. Si mise Roma sotto la Regione Lazio, si guardò agli interessi personali per difendere scelte che non avrebbero fatto l’interesse della capitale. Il referendum poi bocciò questa devoluzione dei poteri. Noi quando diciamo città-regione pensiamo ad un soggetto unico che ha voce in capitolo su settori strategici come la mobilità o l’urbanistica. Si accorcerebbe la catena decisionale, si eliminerebbe anche molta burocrazia. E penso anche a settori come il turismo. Continuiamo a dire che è il nostro petrolio ma non abbiamo un ministero e neanche un dipartimento dedicato. Ecco, se Roma diventasse titolare al 100% di questa funzione potrebbe prendere misure efficaci per Roma stessa. Penso al potenziamento di Fiumicino o al porto di Civitavecchia e agli altri porti turistici, eccetera».







Mafia capitale, secondo lei c’è un nesso tra assetto istituzionale e malaffare?



«Difficile dirlo ma se alziamo il livello istituzionale si alzerà di conseguenza anche il livello della classe dirigente. Mafia capitale non è solo il risultato di un’azione penale. Tutto nasce quando durante l’amministrazione dell’ex sindaco Alemanno le forze politiche decidono di anteporre i propri interessi all’interesse generale. Un sorta di consociativismo che non può non far riflettere. E preoccupa la triangolazione tra politica, preferenze e appalti del Comune. Un triangolo che non si è spezzato. Senza l’inchiesta della magistratura tutto questo non sarebbe venuto fuori. Il Pd su questo, dobbiamo dirlo, ha una grande responsabilità, e deve andare fino in fondo. Il rischio del gattopardismo, cambiare tutto per non cambiare niente, è sempre altissimo».</column>
        </table>
        <table name="tblWebData">
            <column name="Article">«Roma ha bisogno di una rinascita morale e spirituale». Sceglie il convegno della diocesi romana a piazza San Pietro papa Francesco per lanciare un monito che non può restare inascoltato.







Il Pontefice affida alle «nuove generazioni» il «forte compito» di sostenere e rivitalizzare la Città Eterna, travolta dalle inchieste di Mafia Capitale che hanno fatto scattare le manette a politici e imprenditori. Un appello raccolto dal presidente, nonchè commissario romano del Pd, Matteo Orfini che - parlando stasera alla platea dei giovani democratici - esorta a «metterci al centro di un processo di rigenerazione etica».







Un processo chiesto a gran voce anche dallo stesso presidente del consiglio Matteo Renzi. Il premier, in un'intervista al Corriere della Sera, ha detto che il Pd romano - quello osteggiato dal sindaco Ignazio Marino che lo ha spesso chiamato in causa come nemico della sua amministrazione - «va rifondato». E lui, il primo cittadino, ribadisce ancora una volta di voler andare avanti. «Non date retta ai giornali - dice alla festa dei giovani del Pd a Monteverde -, non mi dimetto. La criminalità organizzata era arrivata ad occupare livelli di vertice nell'amministrazione Alemanno. Noi siamo diversi! Diciamolo con chiarezza». D'accordo, in parte, anche il segretario della Cgil Susanna Camusso, che invita Marino a «fare una proposta su come cambiare Roma».







«Ancora questa non l'ho sentita», puntualizza. Una posizione che ricalca quella di Sel che chiede al sindaco di «dare risposte alla città». Malumori interni alla maggioranza che potrebbero complicare ancora più di quanto non lo sia già la situazione in consiglio comunale, in fase di stallo praticamente da una settimana. Domani il gruppo guidato da Gianluca Peciola si riunirà in assemblea «per decidere come andare avanti», mentre in piazza del Campidoglio torneranno a manifestare gli attivisti del Movimento 5 Stelle al grido di «dimissioni». «La città - ribadisce più volte Marino - ha bisogno di persone oneste». «Noi abbiamo bisogno di un sindaco come lui - gli fa eco Orfini - un sindaco che ce la sta mettendo tutta e che va incoraggiato e sostenuto».







Intanto martedì è attesa sul tavolo del prefetto Franco Gabrielli la lunga relazione degli ispettori sullo stato dell'amministrazione del Campidoglio. Sarà poi il numero uno di Palazzo Valentini a decidere, entro 45 giorni, se proporre al ministro dell'Interno se sciogliere o meno il Comune per infiltrazioni mafiose. All'orizzonte arriva il Giubileo, che metterà sullo stesso tavolo sindaco e prefetto in un «coordinamento» e non «commissariamento», come lo stesso Orfini ieri ha chiarito smentendo così quelle voci che vedevano Marino già commissariato.</column>
        </table>
        <table name="tblWebData">
            <column name="Article">Una cena al ristorante, pochi giorni prima di essere ucciso. Sembrerebbe un dettaglio irrilevante, quello che si aggiunge agli atti dell'inchiesta sull'omicidio irrisolto di Flavio Simmi, 33 anni, gioielliere, ucciso a colpi di pistola a Prati, in via Grazioli Lante. Se non fosse che, sulla via del ritorno, Simmi si accorse che una ruota della sua auto era stata bucata: un avvertimento, secondo chi indaga. Allo stesso tavolo con il gioielliere quella sera era seduto anche Giovanni De Carlo, detto &quot;Giovannone&quot;, finito in manette lo scorso dicembre nell'ambito dell'indagine &quot;Mafia Capitale&quot;.







var id=8199



DIOTALLEVI



E' Ernesto Diotallevi, descritto nella stessa inchiesta come il presunto referente di Cosa Nostra a Roma, a tratteggiare il suo profilo: intercettato insieme al figlio Leonardo, dice che “Giovannone” è il nuovo boss della città. Amante della bella vita e del lusso, De Carlo ha una rete di conoscenze importanti: conosce vip e sportivi, gira per Roma in Ferrari, frequenta i locali del centro. “Giovannone” è estraneo agli accertamenti sull'omicidio, ma potrebbe essere convocato in Procura, su istanza dei legali della famiglia Simmi, per essere ascoltato come persona informata sui fatti: dovrà ricostruire, insieme agli inquirenti, le ultime settimane di vita di Flavio, spiegare quali rapporti lo legassero alla vittima e, soprattutto, chiarire cosa si sia detto di sfuggita durante la cena con Ivan Gennaro Musto, l'unico soggetto finito sul registro degli indagati per il delitto.







È stata Paola Petti, ex compagna del gioielliere ascoltata nei giorni scorsi dal pm Maria Cristina Palaia, a parlare di &quot;Giovannone&quot; e della serata trascorsa insieme ad un gruppo di amici presso lo stabilimento &quot;Miraggio Club&quot; a Fregene. «La sera del 2 luglio del 2011, tre giorni prima dell'omicidio, io e Flavio eravamo a cena a Fregene - avrebbe dichiarato la donna ai magistrati - c'era anche De Carlo. Ricordo che arrivò Musto, parlò con De Carlo senza sedersi al nostro tavolo, e andò via. Alla fine della serata trovammo una ruota della macchina bucata». Non si tratta di un fatto secondario, soprattutto se si considera che anche il giorno dell'agguato Simmi si accorse che una delle gomme della sua auto era stata lacerata.







Scese dalla macchina per sostituirla, ma due uomini a bordo di uno scooter lo raggiunsero e lo uccisero a colpi di pistola, davanti agli occhi della compagna. Non era la prima volta che il gioielliere era vittima di un'imboscata: pochi mesi prima dell'omicidio venne gambizzato. I fatti risalgono al 2011. Il 7 febbraio, Simmi subisce di un primo agguato. Davanti all'attività commerciale di famiglia, un &quot;Compro oro&quot; vicino a Campo De' Fiori, due sconosciuti gli sparano ad una gamba. Passano 6 mesi, arriva il 5 luglio. Sono le 9,30 di mattina, Simmi si trova nei pressi della sua abitazione in via Grazioli Lante.







L'AGGUATO



E' insieme alla Petti, stanno per salire in auto. All'improvviso, spuntano due uomini a bordo di uno scooter. Il gioielliere viene raggiunto da una raffica di proiettili: gli aggressori sparano 9 colpi che non gli lasciano scampo. Scatta l'inchiesta, le piste battute dagli inquirenti sono tante. Si fa strada anche l'ipotesi della vendetta nei confronti del padre di Flavio, Roberto, che in passato è stato coinvolto in alcune vicende giudiziarie, ma ne è sempre uscito pulito. E poi, emerge la possibilità che l'uccisione abbia un movente passionale. Nel 2005, Flavio ebbe un rapporto sessuale con la moglie di Ivan Gennaro Musto, che all'epoca era detenuto. Questo dettaglio basta per fare iscrivere Musto sul registro degli indagati. A distanza di 4 anni, è ancora l'unico sospettato. Ora, l'audizione di De Carlo potrebbe fornire nuovi indizi.</column>
        </table>
        <table name="tblWebData">
            <column name="Article">Potrebbe arrivare a mille pagine la relazione degli ispettori della prefettura sullo stato dell'amministrazione di Roma, sotto osservazione da dicembre scorso dopo la deflagrazione dell'inchiesta Mafia Capitale.



?Il conto alla rovescia prima della consegna martedì del rapporto al prefetto scandisce giorni caratterizzati anche dagli sviluppi dell'inchiesta e dalle loro conseguenze politiche. Dal 16 giugno Franco Gabrielli avrà 45 giorni, fino alla fine di luglio, per decidere se proporre al ministro dell'Interno Angelino Alfano lo scioglimento del Campidoglio. E quindi la destituzione del sindaco Ignazio Marino. Uno scenario che vede schierarsi su fronti opposti le forze politiche, gli esponenti istituzionali e la società civile. Come il presidente dell'Antimafia Rosy Bindi, che auspica non si arrivi al commissariamento, ma secondo la quale «la legge sullo scioglimento non è adatta alla capitale».







Gli ispettori della commissione sono il prefetto Marilisa Magno, il viceprefetto Enza Caporale e il dirigente del ministero dell'Economia Massimiliano Bardani. Nominati dall'allora prefetto di Roma Giuseppe Pecoraro a metà dicembre, dopo la prima ondata di arresti per Mafia Capitale, hanno avuto tre mesi di tempo e una proroga di altri tre per compiere un accesso agli atti dell'amministrazione capitolina. Si sono concentrati in particolare su appalti e bandi di gara per verificare se ci siano, dice la legge, «concreti, univoci e rilevanti elementi su collegamenti diretti o indiretti degli amministratori con la criminalità organizzata di tipo mafioso».







Il prefetto Gabrielli ha detto nelle scorse settimane che si prenderà tutti i 45 giorni a disposizione per valutare le carte. La decisione quindi non dovrebbe arrivare prima di fine luglio, dopo aver sentito il parere della procura di Roma e del Comitato provinciale per l'ordine e la sicurezza. Se Gabrielli opterà per lo scioglimento del Comune per mafia, Alfano dovrà sottoporre la questione al Consiglio dei ministri per il verdetto definitivo. Sulla prospettiva che il Campidoglio venga commissariato interviene il leader della Cgil Susanna Camusso.







«Credo che ci sia un difetto di fondo nel pensare che l'unico problema sia chi commissaria cosa - dice -. La domanda che vedo che non ci si pone è: quali regole e come si determina la condizione per cui non possano esistere fenomeni di questo tipo. Penso alle caratteristiche degli appalti, a quante sono le stazioni appaltanti, alla trasparenza dei criteri». «Fa veramente male, sono certo anche a Marino, vedere quanta miseria umana, quanto malaffare ci sia attorno alle politiche sociali - dice l'ex segretario Pd Pierluigi Bersani -, uno spregio incredibile dal quale bisogna venire fuori, sono sicuro che Marino opererà per il meglio». «Marino ha il dovere istituzionale di andare in consiglio comunale a spiegare come è potuto succedere e cosa intenda fare», dice la radicale Emma Bonino. Ma per il blog di Beppe Grillo il Campidoglio va sciolto e si deve andare al voto. «La relazione degli ispettori venga resa pubblica», chiede M5S Roma.</column>
        </table>
        <table name="tblWebData">
            <column name="Article">«Prima i ballottaggi, poi il caso Roma». Matteo Renzi aspetta di vedere come andranno domenica i secondi turni nei 78 comuni chiamati al voto, poi da lunedì metterà la testa sulla Capitale. Il premier e segretario del Pd sa che è costretto a inventarsi qualcosa, a «scartare», come dicono i suoi luogotenenti romani. La mossa è complicata. Appena è scoppiata la seconda fase dell'inchiesta il sindaco Ignazio Marino è stato subito blindato dal Pd, che gli ha detto di «andare avanti» e dal Governo che gli ha ribadito «piena fiducia». Ma più passano i giorni e più la paura che l'inquilino del Campidoglio esca sempre più indebolito da questa vicenda c'è. Il ritorno alle urne viene smentito da tutti gli uomini di Renzi: ipotesi impraticabile sotto il Giubileo e dagli esiti imprevedibili, visto il morso del M5S. «E anche vero che andare avanti così è difficile e lo sa anche Matteo: c'è il rischio di lasciare una città allo stremo per troppo tempo con un sindaco costretto a parlare sempre e solo di Mafia Capitale», ragionano autorevoli esponenti della segreteria nazionale del partito.







LA SUGGESTIONE



In queste ore sta prendendo sempre più piede nella minoranza del Pd e anche in Sel, che governa con Marino, l'idea dell'«azzeramento». E cioè varare una super giunta della legalità composta da cinque, massimo sei assessori che puntellerebbero Marino. Nomi di spessore nazionale e in prima linea nella lotta alla criminalità. In questo scenario Alfonso Sabella, l'ex pm antimafia dallo scorso dicembre in Campidoglio, sarebbe il numero due. E cioè il vicesindaco. Un dream team composto da «teste» in grado non solo di parare i colpi dell'opposizione su Buzzi e Carminati, ma anche di avere una visione della città, che «finora è mancata, al di là di Mafia Capitale». La suggestione non dispiace nemmeno a Nichi Vendola che brutalmente ha detto: «Servono scelte radicali e comprensibili, scelte di risanamento sociale oltre che morale, o meglio chiudere i battenti e tornare alle urne. L'unica cosa che non si può fare è il galleggiamento, perché nel frattempo Roma rischia di affogare». E come Nichi il rosso la pensano anche Gianni Cuperlo e Stefano Fassina. Questa idea però non piace a Matteo Orfini, che è presidente del Pd nazionale e commissario di quello romano. Il suo timore è che anche questa operazione possa essere percepita come un indebolimento di Marino. Soprattutto perché il diretto interessato si sentirebbe subito commissariato dal Pd.







L'AGENDA



Renzi si è preso 48 ore di tempo per decidere la strategia, sperando nel frattempo di aver messo la bandierina sulle città chiamate al ballottaggio, a partire da Venezia. Una strategia, quella del premier, che dovrà essere all'insegna del movimento, dopo un primo momento di muro. Gli indizi su come vorrà procedere «Matteo» saranno nero su bianco. E cioè si potranno leggere nel testo della delibera sul Giubileo che il consiglio dei ministri varerà la prossima settimana. Renzi è molto attento al messaggio che può uscire da questa vicenda: il Governo sbloccherà 500 milioni di euro, anche se si tratta di fondi comunali, ma darà i poteri di coordinamento della macchina al prefetto Franco Gabrielli. Da una parte farà vedere di puntare sull'evento, dall'altra farà capire all'opinione pubblica che il Comune di Roma sarà affiancato e supervisionato nella gestione dell'Anno Santo. In mezzo: un piano per salvare il salvabile e rilanciare Marino, mai così legato all'inquilino di Palazzo Chigi.</column>
        </table>
        <table name="tblWebData">
            <column name="Article">Le carte dell'inchiesta Mafia capitale entrano nelle indagini sul gruppo Cerroni. Nei giorni scorsi, il pm Alberto Galanti, titolare del fascicolo che ha portato a giudizio per associazione a delinquere il ras della discarica di Malagrotta, ha deciso di acquisire tutti gli atti relativi agli appalti Ama toccati dalle indagini della dda, comprese le conversazioni in cui Salvatore Buzzi parla di presunti affari con lo stesso Cerroni.







PREZZI TRIPLICATI



Nelle carte di Mafia capitale sono molti i riferimenti a gare modificate in modo da favorire le coop al centro dell'inchiesta. Ad avanzare pesanti sospetti è anche Alessandro Filippi, attuale direttore generale di Ama dopo l'addio di Giovanni Fiscon (indagato con l'accusa di corruzione), sentito dalla procura come persona informata sui fatti a proposito della gara per la raccolta del Multimateriale. Secondo Filippi, a dimostrare che la gara fosse falsata fin dall'inizio è prima di tutto il prezzo base, tre volte superiore a quello di mercato: «Per esempio sul multi materiale pesante, per la provincia di Torino il valore di aggiudicazione è di 205 euro tonnellata, a fronte di una base di gara Ama che fissa tale valore da 360 euro a 590 euro/ton. Sul multi materiale leggero, appare significativa la dicotomia tra il valore Ama (900 euro tonnellata) e il valore di aggiudicazione di Prato (200 euro tonnellata) e il benchmark Federambiente, del 2012 di 300 euro tonnellata». Le anomalie, aggiunge, toccano anche altri elementi: «La gara è stata indetta in ritardo rispetto ai tempi fisiologici. Altro dato significativo è il ridotto numero dei partecipanti». La gara si chiuderà con quattro lotti assegnati a Cns, il consorzio di cooperative di cui fanno parte quelle di Buzzi, e uno ad Edera, cooperativa guidata di fatto da Franco Cancelli, d'accordo con Buzzi nel pagare tutti. Ma i contatti si susseguono frenetici prima che ci sia la gara e dopo, quando le coop coinvolte nell'inchiesta si rendono conto di aver perso un lotto e vogliono far annullare la gara per avere tutto.







8 INCENERITORI



Buzzi avrebbe anche ipotizzato di mettere in piedi un progetto di smaltimento rifiuti proprio con Cerroni. Un affare, spiega Buzzi, «da cento milioni di euro, eh!», basato sull'idea di mettere un inceneritore in ognuno dei comuni di fatto controllati dall'organizzazione: «Andiamo a vedere un impianto da 100 giga watt a Prato, in ogni comune nostro ne mettiamo uno, ne fai otto piccoli». Ad agosto del 2014 ci sarebbe stato anche un incontro con l'avvocato Cerroni. Lo racconta Salvatore Buzzi al telefono con Marco Clemenzi, presidente di una delle società accusate di aver emesso fatture false per favorire le cooperative di Mafia capitale: «Scusa se non ti ho risposto prima ero con il re dei rifiuti Cerroni. E poi ti dico, stiamo a tentà di fare delle cose ... che c'arrestano a tutti (risate)». Sempre raccontando dei possibili affari con Cerroni, Buzzi avrebbe anche sostenuto che a favorire il ras delle discariche sarebbe stato anche il prefetto Giuseppe Pecoraro che però ha già ampiamente smentito l'ipotesi. Anche Manlio Cerroni ha mandato una replica: «Preciso - si legge nel testo - di essere del tutto estraneo a qualsivoglia rapporto con i signori Buzzi e Carminati e di non aver intrapreso alcuna attività economica con gli stessi. Preciso inoltre di non aver mai erogato finanziamenti a pubblici funzionari o a uomini politici e men che meno al prefetto Pecoraro dei cui atti - poi giudicati illegittimi - ho invece subito gravissime conseguenze personali ed economiche».</column>
        </table>
        <table name="tblWebData">
            <column name="Article">Serve una nuova idea di città per progettare il futuro della Capitale. E serve uno schema di governo diverso grazie a una legge speciale che ne determini il profilo adeguato con poteri e risorse da città-Regione, perché nonostante tutto Roma è piena di risorse positive». Luigi Zanda, capogruppo del Pd in Senato e regista del Giubileo del Duemila, indica la strada per il rilancio della Capitale. Con un’analisi impietosa: «La corruzione è diventata un’epidemia, interi pezzi della società sono passati alla malavita. L’attività delittuosa è diventata un fenomeno sociale». Ma partiamo dall’inizio.







Presidente, il sindaco Marino nel forum con “Il Messaggero” ha lanciato un segnale di speranza: «Abbiamo demolito il sistema corruttivo, ora può ricominciare la ricostruzione». E’ d’accordo?







«Malgrado tutto il marciume che sta emergendo, Roma è piena di risorse positive, di persone per bene e di qualità. Il terreno che Marino deve battere è quello della vista lunga, dell’ambizione del vero cambiamento. A Roma l’amministrazione comunale e i grandi servizi pubblici debbono essere rinnovati partendo dalle radici. E bisogna proporre un’idea di città, lanciare un programma che non guardi solo all’immediato e letteralmente progetti il futuro della Capitale».



Quale dovrebbe essere questa “idea di città”?



«Roma deve diventare una capitale all’altezza delle altre grandi capitali europee. Bisogna valorizzare la straordinaria personalità di Roma, offrendo servizi pubblici efficienti e immettendo nell’amministrazione gli anticorpi per battere la corruzione. Serve uno schema di governo diverso. A Roma occorre una legge speciale che ne determini il profilo istituzionale adeguato, con poteri e risorse da città-Regione, accade per gran parte della capitali europee».







Sta dicendo che la legge su Roma Capitale non basta?



«Sì».







Più in generale, come si abbatte la corruzione?



«Bisogna capire cos’è la corruzione romana. Ciò che emerso a Roma è gravissimo, siamo di fronte a delitti che sono diventati un’epidemia sociale. Oppure anche il contrario: siamo di fronte a pezzi di società che dalla vita civile sono passati alla malavita».







Un fenomeno corruttivo capillare.



«Sì. Da un lato c’è un gruppo di banditi violenti che operano secondo metodi mafiosi. Sono loro, i Buzzi, i Carminati, che comandano, corrompono, decidono, condizionano, arruolano. E dall’altro lato c’è una rete di complici. Una rete in cui però non c’è nessun grande industriale, nessun leader politico nazionale. Insomma, nulla a che vedere con lo scandalo internazionale della Fifa o, pensando a Tangentopoli, con lo scandalo della tangente Enimont. A Roma sono coinvolti consiglieri comunali, qualche capetto dei municipi, funzionari pubblici e piccoli impiegati, piccole imprese e cooperative».







Che però facevano il bello e il cattivo tempo...



«Il punto è proprio questo: l’attività delittuosa è diventata un fenomeno sociale. Questa configurazione dello scandalo romano rende la crisi più grave: dimostra quanto la società sia stata permeata. E sullo sfondo di tutto questo c’è la crisi dello Stato, della sua autorità e presenza capillare».







Marino ha puntato il dito contro il Pd romano, ha detto che hanno cercato di fermarlo e poi di cacciarlo. E’ vero?



«Il Pd romano ha passato periodi di grande nobiltà. Ci sono stati sindaci come Petroselli e Argan, come Rutelli e Veltroni che hanno amministrato con saggezza e onestà. Poi purtroppo frange del Pd romano, durante il quinquennio di Alemanno, sono state tentate. E hanno ceduto».







Il commissario Orfini sta facendo pulizia, basta o serve qualcosa di più?



«Orfini sta lavorando bene sul partito, ma per battere una corruzione come quella di Roma ci vuole altro. La presenza di Orfini è la prova di quanto il Pd abbia a cuore la legalità e la buona amministrazione. Ma la corruzione è un fenomeno non solo romano. Servono rimedi profondi».







Quali?



«Intanto c’è bisogno che lo Stato sostenga fortemente la scuola, la famiglia, i corpi intermedi. Solo così si forma e si forgia la forza morale delle persone che è la sola che permette di resistere alla corruzione. Tutti i pubblici amministratori sono stati avvicinati dai corrotti, la maggior parte di loro ha resistito grazie alla propria forza morale».







Leggendo le intercettazioni è però quasi impossibile trovare qualcuno che non avesse contatti con Buzzi...



«I contatti con persone incensurate che poi si rivelano dei banditi sono sempre possibili. La cosa grave è il cedimento alla corruzione. C’è un importante lavoro da fare anche sui partiti: bisogna rafforzare la presenza sul territorio, rinforzare sezioni e circoli, occorre una legge che regoli i partiti attuando l’articolo 49 della Costituzione. Infine, è indispensabile una riflessione sugli strumenti di controllo che oggi troppo spesso si rivelano inefficaci: dobbiamo chiederci se il controllo di legittimità degli atti delle Regioni e degli enti locali non debba vedere in questa fase così delicata, e come in passato, un penetrante ruolo dello Stato».







Il Pd ha deciso che Marino e Zingaretti debbano restare al loro posto in quanto «argini contro il malaffare». Una parte dell’opinione pubblica non la pensa allo stesso modo.



«Il problema non è far dimettere le persone oneste, ma mandare i galera i delinquenti. Zingaretti ha fatto benissimo e Marino è stato eletto dai romani ed è una persona di riconosciuta onestà e rigore morale. Dobbiamo saper distinguere tra la stragrande maggioranza della politica che è sana e la minoranza malata».







Sul Campidoglio pende il rischio del commissariamento. Il prefetto Gabrielli ha detto che utilizzerà tutti e 45 i giorni previsti dalla legge prima di decidere.



«I prefetti sono organi dello Stato, lo ricordo a Maroni che non può impartire ordini ai prefetti della Lombardia. Gabrielli è un ottimo funzionario. Come tutti i funzionari pubblici, anche i prefetti servono il Paese con spirito costituzionale, così come fa Gabrielli. Ma riferiscono al governo e non fanno interviste».







C’è però il rischio di commissariamento per infiltrazioni mafiose?



«Sulla base di quello che leggo no, non ci sono gli estremi».







Lei è capogruppo del Pd in Senato, dove la maggioranza è appesa a pochi voti e i ribelli dem sono 24. Le riforme sono in pericolo?



«Siamo abituati a superare i rischi di maggioranze molto limitate. Il gruppo del Pd merita un elogio, senza distinzioni di appartenenza, per l’impegno quotidiano».



Sarebbe utile il soccorso di un gruppo di “responsabili” guidati da Verdini?



«Penso che la maggioranza debba essere autosufficiente. Poi, naturalmente, ben venga un più vasto consenso anche dell’opposizione per le riforme costituzionali e di sistema».







La vicenda del senatore Azzollini non semplifica le cose. Cosa farà il Pd?



«I nostri senatori della Giunta per l’immunità leggeranno le carte, verificheranno l’esistenza o meno del fumus persecutioni</column>
        </table>
        <table name="tblWebData">
            <column name="Article">Sei mesi. Un periodo congruo ma che passa in un lampo. È questa la scadenza inderogabile a cui dovrà attenersi il sindaco Ignazio Marino, vista la ferrea volontà di restare in sella al Campidoglio nel momento in cui quel Palazzo e i suoi inquilini politici vengono sferzati violentemente dallo scandalo di Mafia Capitale. Marino, ospite del Forum pubblicato ieri da questo giornale, ha preso un impegno solenne: far ripartire la Roma che soffre attorno a tre priorità, sfruttando l’occasione garantita dai fondi del Giubileo che si aprirà a dicembre. Decoro, viabilità e trasporti, sono i capisaldi di un’azione che dovrebbe curare ferite aperte sul volto della città e disservizi di cui tutti ogni giorno paghiamo il conto: dalle buche killer all’assedio degli ambulanti, dall’emergenza rifiuti al delirio traffico. Insomma, sembra - consapevolmente - l’ultima chance del sindaco-chirurgo per rianimare la Capitale ammalata e giustificare la sua missione. Noi del Messaggero saremo qui a verificare, controllare e accertare che ciò che è stato promesso e annunciato venga realizzato. Alla fine, tireremo le somme con il rigore che Roma ci chiede.



Il male più grave, quello che solo una semplificazione mediatico-giudiziaria può ridurre a Mafia Capitale, necessita di un’opera di demolizione del sistema marcio e della indispensabile ricostruzione di un modello virtuoso.



Una bonifica che ha costi elevatissimi, comporta sacrifici per i romani, ed è resa necessaria dalla condotta dei partiti politici che sono stati i principali responsabili del malaffare e delle consorterie che hanno tenuto in ostaggio la città, depredandola.



Da questo marasma esce tratteggiata la figura di un sindaco in trincea contro il malaffare e la corruzione diffusa che ha contagiato tutto ciò che lo circonda. Una sorta di commissario di tutti (e di se stesso) che si erge sulle macerie fumanti di un Pd balcanizzato e prigioniero di capibastone spesso in sinergia con la banda Buzzi-Carminati.



Ma la pulizia e l’onestà sono soltanto la pre-condizione di ogni azione di governo. Roma deve ricevere cure da efficiente capitale europea, evitando di essere confusa con decadenti metropoli molto più a Sud. Dunque, si guardi ai fatti. E che sia questa l’unica bussola a guidare ogni mossa o giudizio.



Il punto essenziale non è se l’occasione del Giubileo si traduca in un commissariamento o meno. Ciò che conta è che questi fondi vengano spesi con efficienza e nel modo giusto e che non facciano la fine tratteggiata in vari contesti nei verbali di Mafia Capitale. Occorre che la politica dia prova di maturità e che non utilizzi il momento drammatico per Roma per il solito regolamento di conti tra fazioni. Ma è necessario, al tempo stesso, che la tempesta di Mafia Capitale non diventi un alibi per tutele supplementari per chi governa, tutele che solo la realizzazione delle promesse può garantire.



Dalla Grande Bellezza alla Grande Incertezza. Roma oggi è una città fragile e sospesa, continuamente in bilico tra normalità ed emergenza. Una città in cui il senso dell’eternità è stato sostituito dal senso di precarietà e di transizione. Una Capitale vittima di un clamoroso tradimento storico. Che brucia sulla pelle dei cittadini. Una città preda della politicaglia, diciamolo con un neologismo, categoria da sottobosco che comprende tutto: la marmaglia, la canaglia e le clientele politiche. Questa esuberante gens si è impossessata della cosa pubblica nella totale e colpevole indifferenza della Roma perbene che ormai ha perso interesse a partecipare ai destini della Capitale con il voto. Una politicaglia diretta da astuti capibastone che ostentano perfino una presa di distanza insincera e si ammantano di purezza.



Per curare questa città che soffre, non basterà il bisturi, servirà soprattutto olio di gomito. Roma lo pretende. Noi, fedeli al compito di difensore civico che ci siamo dati, saremo qui a verificarlo.</column>
        </table>
        <table name="tblWebData">
            <column name="Article">RIETI - Mafia Capitale: tra le carte spunta il nome di un altro reatino. Tra le migliaia di pagine trascritte dai carabinieri del Ros nell’inchiesta Mafia Capitale, spunta il nome di Giovanni Tinozzi, 56 anni, direttore del ristorante «Conte di Galluccio» in via Veneto.







Tinozzi non risulta indagato. Nella carte finisce in quanto sarebbe stato colui che a Salvatore Buzzi presenta Giampaolo Cosimo De Pascali, l’appuntato dell’Arma presso il reparto del presidente della Repubblica, dal quale il boss della Capitale avrà importanti informazioni di natura giudiziaria.</column>
        </table>
        <table name="tblWebData">
            <column name="Article">Non è la prima volta che Imma Battaglia, storica attivista per i diritti Glbt ora consigliera comunale per Sel, medita di abbandonare il suo incarico. Imprenditrice (è la “mamma” del Gay Village) e manager (nel settore informatico), ha sempre avuto difficoltà nel digerire i (lunghi) tempi della politica. E se già l'anno scorso era pronta a dimettersi, qualora il Comune non si fosse impegnato per far approvare il registro delle Unioni civili (cosa poi avvenuta lo scorso mese di gennaio), stavolta la consigliera sta pensando di ritirarsi per ben altre ragioni.







In una settimana in cui la vicenda di Mafia Capitale ha chiamato in causa anche alcuni esponenti di Sel - citati, a vario titolo nelle intercettazioni - Battaglia denuncia sulla sua pagina Facebook che «la corruzione si annida in ogni angolo dell'intero sistema grazie alla complessità delle norme, all'inefficienza della macchina amministrativa, alla mancanza di responsabilizzazione dei dirigenti pubblici, e alla scarsezza culturale della classe politica».







«Alla luce di tutto questo – osserva la consigliera, rivolgendosi ai suoi follower - che senso ha per me rimanere e continuare questa esperienza? In nome di cosa? Faccio parte di una società civile che ha sempre 'prestato' il proprio servizio alla cittadinanza e non ho mai vissuto di politica, perché devo continuare?». La Battaglia fa anche riferimento alle voci circolate in queste ore sull'affidamento del ruolo di coordinatore del Giubileo al prefetto Gabrielli: «Marino è stato commissariato dal PD per il Giubileo, come mai?». A questo punto, la Battaglia chiede ai suoi &quot;amici” se si debba «dimettere e tornare tra la società civile” oppure se, invece, debba «lasciare la maggioranza e rimanere come osservatrice».







La maggioranza dei commentatori, per adesso, le consiglia di rimanere. «Io spero che in mezzo a questo caos e delirio che ha investito il Comune di Roma tu riesca ancora a lavorare avendo individuato la strada da seguire con persone che, come te, sono oneste, capaci e intelligenti - scrive Fabio - Se ci sono queste minime e fondamentali condizioni tu devi restare perchè abbiamo bisogno di te. Ricordati sempre che porti un cognome importante e significativo: Battaglia». «Andarsene significa lasciare che tutto continui come prima», osserva Francesco, così per Maury «lasciare ora sembrerebbe quasi come abbandonare tutti i sacrifici e tutte le lotte che hai affrontato e mandato avanti in prima persona». «Imma rimani, sei stata al servizio di Roma onestamente ed hai contribuito, in maniera non indifferente, per i diritti civili», sottolinea Edoardo.</column>
        </table>
        <table name="tblWebData">
            <column name="Article">Dalla Fondazione Integra/Azione, con la quale organizzava corsi di formazione per incassare le mazzette, alle coop, attraverso le quali prendeva commesse nei centri di accoglienza, fino all’interessamento al mega appalto da un miliardo e 200 milioni di euro della Regione Lazio. La girandola di affari di Luca Odevaine arriva in Costa Rica, Venezuela, Cuba, Miami, passando per la Svizzera e Londra. Il procuratore aggiunto Michele Prestipino e i pm Giuseppe Cascini, Paolo Ielo e Luca Tescaroli stanno ancora lavorando sugli accertamenti bancari a carico dell’ex componente del Tavolo di coordinamento nazionale per i rifugiati.







SOCIETA’, FIDUCIARIE E CONTI



Si parte dalla Fondazione Integra/Azione, quartier generale di Odevaine, per i carabinieri «il fulcro di tutte le sue iniziative imprenditoriali ed economiche». E’ nella sede romana che i militari hanno captato le conversazioni diventate elemento di accusa. La Fondazione, per i pm, era lo strumento creato da Odevaine per inserirsi nel mondo dei servizi di assistenza ai centri di accoglienza e incassare le mazzette dalle coop alle quali garantiva gli appalti. Come ”La Cascina”, vicina a Cl, e ”Eriches 29”, di Mafia capitale. Nel lungo elenco di dipendenti si va dalla badante della madre di Odevaine a Filippo Caputo, figlio di Dario, direttore segreteria tecnico amministrativa per la gestione dei fondi comunitari e dei Pon. «E’ verosimile - scrivono i militari - che sia uno dei soggetti cui Odevaine farà riferimento quale giustificazione alle sue richieste di denaro ai gruppi imprenditoriali».







E infatti Odevaine afferma: «Sono soldi che vanno a pagare le spese, perché c’abbiamo le figlie dei dipendenti del ministero; mi pare che quello non ce lo accolliamo più il figlio di Dario, avevamo stabilito: loro mi davano su Mineo 10.000 euro al mese come contributo, anche perché qui c’ho assunta qualche persona, figli de dipendenti del ministero». Odevaine incassava attraverso corsi di formazione dal Dipartimento della protezione civile come dal centro d’accoglienza di Mineo.







Identica dinamica per i seminari di aggiornamento professionale presso il Cara di Castelnuovo di Porto. Ma ci sono anche le coop Abitus e Percorso, che ottenevano direttamente le commesse. Poi l’immobiliare ”Re Luca” e ”L’Oliveto import/export” e le fiduciarie ”Corfiser international finance” e l’”International corporation” di Miami, che da Abitus e Odevaine ricevevano i bonifici. E i conti: dalla Confederato banco commercial Paraguaschi al Banco national de Costa Rica.







L’APPALTO MULTISERVIZI



L’attenzione si concentra ora sull’appalto Multiservizi tecnologico da un miliardo e 200milioni di euro della Regione, come per il Cup, poi parzialmente affidato alla cupola di Carminati, il capo di gabinetto di Nicola Zingaretti aveva cambiato in corner la commissione. I sospetti si addensano anche su Odevaine che nel marzo 2014: «Gli ho parlato di una gara che sta cominciando a predisporre. Una roba che vale un miliardo e 300 milioni di euro, roba grossa, divisa in otto lotti. La fa la Regione, l'oggetto è una specie di global service su tutte le strutture sanitarie».







Aggiunge il Ros: «L'indagato, che proprio grazie alle sue riconosciute capacità di pubbliche relazioni nell'ambito istituzionale, era stato investito della richiesta di verificare la possibilità di coagulare aziende interessate alla costituzione di associazioni finalizzate all'acquisizione della commessa, dice: «A me mi ha interessato a questa cosa Manutencoop, perché sanno che lavoravo con Zingaretti». Poi spiega come la gestione della gara fosse nelle mani di Venafro, al quale l'indagato assicurava di poter arrivare attraverso la mediazione di Goffredo Bettini. «A Maurizio che non può non fare...quello che Goffredo gli dice di fare lo fa. Maurizio è lì perché Zingaretti non se lo voleva portare appresso in Regione, è lì solo perché Goffredo glielo ha imposto».</column>
        </table>
        <table name="tblWebData">
            <column name="Article">«Abbiamo fatto un'opera di demolizione della casa ora si può iniziare la ricostruzione. I romani dovranno fare altri sacrifici, non sarà un periodo semplice, ci saranno ancora lacrime e sangue, ma solo così potremo cambiare Roma». Ignazio Marino, ospite del forum de Il Messaggero, e dice che ora, «senza più la cappa» di Mafia Capitale, potrà iniziare l'operazione più complicata della sua carriera di sindaco e di chirurgo: «E come quando si asporta un male: c'è uno choc doloroso, ma poi affinché il trapianto funzioni va rimesso un nuovo organo. E' quello che stiamo facendo».











var id=100059



Sindaco, a due anni dall'insediamento della sua giunta siamo ancora all'asportazione, un'operazione che sembra molto complicata. Non è meglio azzerare tutto e andare a votare?



«No. Io sono fortemente convinto che con la sfida del Giubileo e di Roma 2024 sia importante avere una giunta capace e preparata, che agisca con determinazione. Ciò che è emerso non è una sorpresa, è una sorpresa la dimensione criminale del problema. Io sapevo che mi candidavo contro quel tipo di sistema, avrei avuto un periodo di scontro conflitto e lacrime e sangue. E so che non è finita. Da quel mondo mi aspetto dei colpi di coda. Aspetto altre aggressioni contro di me e chi è vicino a me. Quando tocchi interessi, quando togli somme importanti a certe persone faranno di tutto perché si ritorni a quel sistema. Ecco perché sarebbe un errore creare un vuoto di potere, con il commissariamento, una sola persona - anche se troviamo Nembo Kid o Mandrake - non ce la fa a controllare tutto. Noi anche in situazioni difficili come quelle di Ostia, stiamo cambiando le cose».







Il sistema di Buzzi aveva preso le misure anche a lei. La imbarazzano le intercettazioni tra Silvia Decina, capo della sua segreteria, e il ras della 29 Giugno?



«In questo sono una persona paranoica: quando qualcuno mi scrive do mandato ai miei collaboratori di rispondergli e di contattarlo. Tanto che Silvia lo chiama e si presenta per dirgli che era arrivato il progetto, tra l'altro portato dal segretario del Pd non da Carminati. Poi lo abbiamo esaminato: non ci interessava ed è finita lì»



Buzzi diceva di essere un uomo di sinistra. In campagna elettorale lei promise di devolvere alla 29 Giugno il suo primo stipendio da sindaco.



«L'ho incontrato solo una volta con Luigi Nieri. Quel giorno entrai nella sede della coop e vidi ex detenuti che si stavano reinserendo nella società. Non ebbi una brutta impressione. Alla discussione della laurea di Buzzi partecipò il presidente Scalfaro, lo stesso che gli concesse la grazia. Il profilo criminale dell'uomo era ben mimetizzato».







Alla luce di quanto sta uscendo in questi giorni sui rapporti tra il sodalizio criminale e la sua maggioranza, ammette di essere stato ingenuo o raggirato?



«E' diverso: c'era la convinzione che io fossi ingenuo e quindi raggirabile. Tutti sanno che non ero il candidato dell'establishment del Pd: io alle primarie ho speso 32mila euro. Dopo averle vinte qualcuno pensò che, in caso di elezione a sindaco, mi avrebbero affiancato un gruppo di esponenti del Pd per condizionarmi. Ma non funziona così. Io ci metto la faccia: vado alle manifestazioni e metto in conto di prendere i fischi. Quando un pezzo del Pd romano ha visto che non riusciva a condizionarmi ha provato a fare altro. Ci sono state riunioni del Pd romano ci sono stati momenti in cui quando volevo fare le nomine di Acea in base ai curriculum, quel metodo al Pd romano non piaceva. Ci sono state riunioni in cui hanno pensato di sostituirmi: per loro era meglio liberarsi di Marino, ritornare alle elezioni e magari perderle, pur di ripristinare certi meccanismi».







Dopo gli arresti e gli indagati pensa che il consiglio comunale sia ancora legittimato?



«E' un consiglio che è stato colpito così come tutta la città. Al di là dei fatti giudiziari, c'erano delle abitudini che non andavano bene: come la manovra d'aula, espressione della politica consociativa. Io l'ho abolita. I consiglieri di maggioranza che ci sono ora sanno che è finita un'epoca, chi litiga di notte e fa pace di giorno non c'è più».



L'onesta è una precondizione per governare, poi ci sono da risolvere i veri problemi. A due anni esatti dalla sua elezione, Roma ha l'impressione di essere per tanti versi una città fuori controllo.



«Nella mia giunta non solo c'è onestà ma anche tecnica: non era facile partire da un miliardo di debiti e siamo riusciti in un anno e mezzo a portare a casa il piano di rientro del Governo. Siamo ripartiti da zero. Poi c'è la parte politica, quella buona però».







Il prefetto Gabrielli ha detto: non basta andare a votare a Roma, il marcio non riguarda solo la crosta, la politica, bensì il corpo dell'amministrazione. Non è il caso di bonificare il corpo e in che modo?



«Assolutamente sì, è quello che è percepito da tutti gli assessori. Pressati dai partiti, si era deciso all'inizio di non assumere dirigenti esterni con provata capacità tecnica come invece era stato fatto in passato. Sbagliammo. Ora abbiamo una carenza di 40-50 unità. Non dobbiamo assumerne tanti, ma qualcosa andrà fatto. E valorizzeremo anche le capacità che ci sono all'interno, lo stiamo vedendo a Ostia. Per carità, non è ancora Fort Lauderdale, ma stiamo già rivedendo piccoli segni di speranza: strisce pedonali, lampioni. Più in generale, il Mef, rispetto alla verifica che chiesi del bilancio e all'analisi che sancì il disastro ereditato, ora dice il contrario. E poi in parallelo c'è il lavoro di Pignatone con l'inchiesta».







C'è chi maligna che nel 2018 non sarà ricandidato dal Pd. Ci sarà una candidatura più renziana.



«Questi spifferi non arrivano dall'area di Renzi. Il governo ci ha sempre sostenuto in maniera straordinaria, penso a Padoan, Delrio, De Vincenti. Quegli spifferi vogliono creare disagio, c'è chi pensa Marino riassesta tutto, poi torna la vera politica e ricominciamo a dividerci le cose. Non lo voglio io e sono superconvinto non lo vuole Renzi».



Se la situazione precipitasse, travolgerebbe anche la Regione?



«Non posso rispondere perché non ho percezione di un disastro di questo tipo. Io e Nicola Zingaretti stiamo facendo un lavoro incredibile, camminando in salita, con uno zaino del passato sulle spalle molto pesante».







In questa fase il Comune come farà a gestire i fondi sbloccati dal Governo per il Giubileo?



«Per l'Anno Santo abbiamo scelto un'impostazione di orgoglio per la città: i soldi spesi, essendo dei romani, avranno una ricaduta sul prodotto interno lordo della Capitale. La cornice finanziaria sarà l'allargamento di spazi nel patto di stabilità. La stazione appaltante sarà il Comune».







In cosa consistono i cosiddetti super poteri che le darà il Governo?



«Sono già contenuti dello statuto di Roma Capitale, serviranno a ridurre i tempi per le gare nei settori della viabilità, trasporti e inquinamento. Non ci saranno affidamenti diretti e tutto sarà vagliato dall</column>
        </table>
        <table name="tblWebData">
            <column name="Article">Speculare non solo sugli immigrati ma anche sui disabili. Il meccanismo di Mafia Capitale non ha risparmiato nessuno nemmeno i bambini invalidi assistiti dall'Anffas di Ostia. Il gioco era semplice ma allo stesso tempo spietato: far fuori tutte quelle coop e associazioni che non facevano parte del sistema Buzzi-Carminati. Così dalle maglie dei giochi sporchi tra politica e criminalità organizzata a rimetterci è stata anche la struttura di via del Sommergibile che si occupa dell'assistenza sanitaria e socio integrativa di oltre 100 ragazzi, che oggi lancia l'allarme. I fatti risalgono a poco più di un anno fa, ma solo ora sono letti alla luce dell'inchiesta condotta dal gip Flavia Costantini. Nell'aprile del 2014, il Comune di Roma in una nota del Dipartimento dei Servizi Sociali inspiegabilmente revocò all'Anffas i locali di una bisca dI Acilia.



LA CONFISCA



Il locale era stato confiscato alla mafia dopo l'omicidio di Emidio Salomone l'ultimo boss della Banda della Magliana sul litorale, freddato con due colpi di pistola proprio davanti all'ingresso della sala giochi. E dal 2011, affidato all'associazione. Tre anni dopo, il Comune se lo riprende. La giustificazione degli uffici capitolini fu lo stato di degrado dello stabile che il Campidoglio avrebbe accertato a seguito di verifiche. In realtà la struttura era già interessata da lavori di ristrutturazione e quel sopralluogo da parte dell'amministrazione non c'è mai stato. Anzi, l'immobile era stato addirittura inaugurato alla presenza di alcuni assessori a suggellare un messaggio di legalità per quel bene sottratto alla mafia. A firmare il provvedimento di revoca era stato il direttore dei servizi sociali del Comune Isabella Cozza, il cui nome oggi compare più volte nelle carte del filone giudiziario “Mondo di Mezzo”. La dirigente, già allontanata dal sindaco Marino nel marzo scorso, secondo i pm avrebbe ottenuto quell'incarico attraverso un'azione «riconducibile al sodalizio mafioso», come scrive il gip nell'ordinanza per l'applicazione delle misure cautelari nei confronti di Carminati e Buzzi.







NUOVA LUCE



«Avevamo intuito che c'era qualcosa che non andava – dice Ilde Plateroli, presidente dell'Anffas- e non ci spiegavamo tutto questo accanimento contro di noi. Oggi leggiamo quel tentativo di revoca in un'ottica diversa. Volevano mettere le mani sulla nostra struttura. Ma come si può inventare di sana pianta un'ispezione del Comune che non c'è mai stata?». Sul sopralluogo fantasma si stanno concentrando le indagini dell'autorità giudiziaria a cui Anffas si è rivolta più volte. Gli inquirenti stanno lavorando per accertare l'ipotesi di falso in atto d'ufficio. Isabella Cozza era arrivata ai servizi sociali capitolini pochi mesi dopo l'insediamento del sindaco Marino. «Ce l'avemo messa noi, ahò», dice Franco Figurelli, ex capo della segreteria del presidente dell'assemblea capitolina a Salvatore Buzzi, ras della cooperativa 29 giugno e braccio destro di Carminati. in una telefonata intercettata dai Ros. Secondo quanto scrive il gip nell'ordinanza «la sua nomina risulta comunque riconducibile agli interessi del sodalizio, tanto che Figurelli rassicurava che la dirigente nominata era una «persona fidata».</column>
        </table>
        <table name="tblWebData">
            <column name="Article">RIETI - Dagli appalti sui rifiuti alle gare per l’assegnazione degli stessi, passando per i «criteri guida» che i membri delle commissioni aggiudicatrici devono seguire per le valutazioni che determineranno la graduatoria finale del bando. Rimbalza più volte il nome «Rieti» nell’informativa dei carabinieri del Ros di Roma, secondo reparto investigativo, inoltrata alla procura della Repubblica capitolina in merito all’inchiesta «Mafia Capitale» che sta svolgendo nella fondamenta Roma.







E la parola Rieti rimbalza quasi sempre abbinata agli appalti dei rifiuti e in colloqui in cui è parte attiva Giovanni Fiscon, l’allora direttore generale dell’Ama, finito in carcere nell’inchiesta su «Mafia Capitale» con l’accusa di pilotare gare d’appalto.







E in provincia, la gara finita nei radar di controllo di Fiscon è quella multimilionaria per la gestione dei rifiuti in 43 Comuni del Reatino, espletata nell’estate scorsa dalla Provincia e che ha visto lo stesso professor Giovanni Fiscon come membro interno della commissione. La gara, per la cronaca, è stata a febbraio annullata dal Tar proprio per le valutazioni date da Fiscon.







TUTTI I PARTICOLARI NELL'EDIZIONE



DE IL MESSAGGERO DI RIETI



IN EDICOLA VENERDI' 13 GIUGNO</column>
        </table>
        <table name="tblWebData">
            <column name="Article">«Mi pare abbastanza evidente. Credo che di fronte a una richiesta del genere si debbano valutare le carte ma mi pare che sia inevitabile votare a favore dell'arresto».



Così il presidente del Pd Matteo Orfini a chi gli chiede cosa farà il partito su Antonio Azzollini, il senatore del Ncd di cui la procura di Trani ha chiesto l'arresto.







Poi sulle Commissioni conferma: «Stiamo lavorando sul dimezzamento delle commissioni che passeranno da 24 a 12 con l'azzeramento anche delle presidenze che verranno nominate nuovamente». Così il commissario del Pd Roma, Matteo Orfini, lasciando il Campidoglio. Sulla tempistica del dimezzamento, Orfini ha aggiunto: «I tempi sono quelli dell'Aula ma ci siamo, stiamo chiudendo il quadro e poi si procederà. Questione di giorni».











«Bisognerà studiare le carte: di fronte ad una richiesta di arresto, prima si studiano le carte poi si prendono le decisioni». Così il presidente della Commissione Antimafia, Rosy Bindi, sulla richiesta di arresto per il senatore Ncd Antonio Azzollini: «Io sono una garantista - ha proseguito Bindi intervenendo a Omnibus - il punto è: la politica ha capito che non si fanno affari con nessuno oppure no? Il quesito riguarda l'Ncd ma anche una parte del mio partito.







L'inchiesta mafia Roma dimostra che una parte della politica si è messa sul mercato. Io sono per il finanziamento pubblico dei partiti - ha concluso - che sia poco e certificato. Sono contraria al finanziamento privato».







«Il commissariamento della capitale e anche dire che non è successo niente sono due alternative micidiali: nel caso in cui ci si trovasse di fronte a precedente pericoloso, si valuti se la politica per il bene delle istituzioni debba fare un passo indietro: si trovi una soluzione politica. Non sto dando indicazioni, ma un partito politico deve essere al servizio delle istituzioni e semmai fare un sacrificio se le istituzioni possono essere a rischio», ha detto Rosy Bindi a Omnibus.







«La politica deve mettersi al servizio delle istituzioni: Zingaretti e Marino sono fuori dall'inchiesta Mafia Roma e forse la loro presenza è anche una garanzia», continua. E aggiunge: «Lo scioglimento dei Comuni - ha aggiunto - è cosa molto seria, dettato da una legge che va rivista. Non sfugge cosa significherebbe sciogliere Roma per mafia. Al tempo stesso non sciogliere un comune nel caso in cui ci fossero i presupposti creerebbe un precedente drammatico. Quindi io dico: in questa materia dello scioglimento dei comuni bisogna trovare una terza via: un comune che si trova in una situazione difficile come quello di Roma deve essere sottoposto ad un controllo e ad una vigilanza speciali: per esempio non si può sopportare che ci sia una stazione appaltante per ogni assessorato».







La commissione Antimafia ascolterà Salvatore Buzzi, attualmente in carcere a Nuoro, in occasione di una missione in Sardegna. «Il salto di qualità di Buzzi e Carminati - ha aggiunto Bindi - c'è stato con la giunta Alemanno. Buzzi è il vero corruttore: è la figura che si presenta con il volto buono, è l'anello di congiunzione dei vari mondi». Bindi ha aggiunto che verranno ascoltati anche i partiti e che la Commissione acquisirà, appena verrà consegnata, la relazione della Commissione d'accesso al comune di Roma. «Ci rimettiamo ovviamente alle decisioni del prefetto Gabrielli - ha aggiunto - il Pd di Roma dopo l'inchiesta ha agito con fermezza, sono fiduciosa». «Il Pd romano - ha detto Bindi - è uno dei partiti che non ha ancora interiorizzato che una cosa è il partito, una cosa le istituzioni, una cosa gli affari ... è un vecchio vizio. Sicuramente un comitato d'affari c'è - ha aggiunto, rispondendo ad una domanda - anche se alcuni del comitato non si conoscevano tra loro e sicuramente chi conosceva tutti era Buzzi».</column>
        </table>
        <table name="tblWebData">
            <column name="Article">Non bastano la sospensione dei consiglieri arrestati e le dimissioni, più o meno spontanee, degli indagati. Dopo la seconda ondata di Mafia Capitale, da Matteo Orfini e Ignazio Marino (che ieri si sono incontrati in Campidoglio) è partita all'unisono la richiesta al Pd romano di una stretta più forte, sul fronte della legalità, per dare un segno evidente di rottura con il recente passato. Un'operazione affidata, in consiglio comunale, al capogruppo dem Fabrizio Panecaldo: «Stiamo cercando di fare tutto quello che è possibile, anche chiedendo atti di generosità a chi non ha alcun avviso di garanzia - sottolinea il coordinatore della maggioranza capitolina - Facciamo, insomma, quello che è doveroso fare: da una parte il lavoro del commissario Orfini, dall'altra parte il lavoro degli amministratori». Il punto di caduta di questo lavoro è presto fatto: con la rimodulazione delle commissioni consiliari - domani sarà presentata la delibera che le ridurrà da 23 a 12 - faranno un passo indietro tutti gli esponenti dem, anche non indagati, il cui nome è finito in questi giorni sulle cronache dei giornali. Obiettivo: dare all'esterno un'immagine di massima trasparenza.











LE DIMISSIONI



Il primo ad accogliere l'invito è Alfredo Ferrari, che per oggi ha convocato la sua ultima seduta da presidente della commissione bilancio. «Al termine dei lavori, per rafforzare il ruolo politico del Pd a Roma, metterò la presidenza a disposizione del sindaco, del mio partito e del gruppo capitolino», annuncia Ferrari. Intanto si delineano i possibile vertici delle nuove commissioni: Antonio Stampete dovrebbe guidare quella su bilancio e personale, Michela Di Biase è destinata a cultura e turismo, Ilaria Piccolo a scuola e sport, Riccardo Magi ai lavori pubblici, mentre Orlando Corsetti e Athos De Luca vanno verso la riconferma, rispettivamente a commercio e ambiente, con Sel che manterrà i trasporti e ancora incertezza per le politiche sociali e la nuova commissione urbanistica-patrimonio.











IL SINDACO



Marino ieri pomeriggio è intervenuto alla fiaccolata per la legalità organizzata dai sindacati confederali in piazza Santi Apostoli. Il sindaco è stato accolto da un gruppo di manifestanti della Multiservizi con il coro «dimissioni». Dalla piazza sono poi partiti fischi misti ad applausi. «Roma deve avere un sindaco capace di governare la città - commenta Alberto Civica, segretario generale Uil Roma e Lazio - Se ci sono le condizioni affinché Marino continui a governare per noi va bene». E al giornalista che gli chiede quale fosse il suo umore il primo cittadino risponde: «Ottimo, meglio del suo che ha dovuto passare tutta la giornata qui fuori da povero cristo. Almeno io ho prodotto qualcosa oggi».</column>
        </table>
        <table name="tblWebData">
            <column name="Article">Fabio Melilli, deputato e segretario del Pd Lazio, dalle carte dell'inchiesta spunta la sua telefonata a Luca Odevaine, su consiglio del prefetto Mario Morcone, per trovare un lavoro a sua figlia. Ma per chi ricopre un ruolo pubblico, come lei, non sarebbe meglio evitare queste scorciatoie?







«Può essere considerato senza dubbio un errore. Ma penso che sia necessario fare chiarezza. Conosco Mario Morcone da più di 20 anni, siamo amici di famiglia. E' proprio in un'occasione conviviale ragionavamo del destino dei nostri figli e delle poche prospettive di trovare un'occupazione stabile. E a lui venne l'idea di chiamare Odevaine per vedere se c'era la possibilità di fare scrivere a mia figlia qualche articolo nella rivista della fondazione per rafforzare il curriculum».



In un'intercettazione Odevaine avalla l'operazione perché un segretario del Pd «fa sempre comodo». Cosa ha provato quando ha letto queste parole?







«Grande rabbia perché da una vicenda inesistente, che si è limitata a un semplice colloquio senza produrre nessun effetto, Odevaine ha immaginato di poter utilizzare il mio ruolo. All'epoca pur non conoscendolo, Odevaine era una persona stimata da tutti».







Come andò l'incontro tra sua figlia e Odevaine?







«Le fu proposto di collaborare per alcuni mesi gratuitamente e né fu mai più cercata. Parliamo di un'assunzione che non esiste».







Odevaine però dice che dopo la prova gratis, la ragazza sarebbe stata pagata, appena conquistato l'appalto del Cara.







«Lui può dire ciò che vuole. L'incontro non produsse effetti e né io ho effettuato pressioni per continuare il rapporto. C'è stata solo una telefonata».







Scusi, ma perché quando a dicembre è scoppiata la prima parte di Mafia Capitale, con tutte le intercettazioni, non ha spiegato pubblicamente questa vicenda? Pensava che non uscisse?







«Ho certamente sottovalutato l'episodio quando è scoppiata la prima parte dell'inchiesta. Quando lessi le vicende di Odevaine ne parlai liberamente con diversi colleghi in parlamento. E' vero: ho commesso forse l'errore di non renderlo subito pubblico. Ma era un fatto inesistente».







Questa è benzina per l'antipolitica e per il M5S.







«Credo non sia giusto che si finisca tutti nello stesso calderone confondendo vicende che hanno rilevanze penali con episodi di normale vita quotidiana e che lascio al giudizio di chi mi conosce».







L'altro giorno ha pensato alle dimissioni da segretario del partito. Poi cosa è successo?







«Ho cercato il premier Matteo Renzi e ho parlato con Orfini e Guerini che ringrazio per la solidarietà. Il tema non sono le mie dimissioni, ma se esistono ancora le condizioni per fare politica quando tutto diventa grigio e ogni comportamento viene allineato ai peggiori ti domandi quale sia il senso della tua presenza in politica e se ne valga ancora la pena. Questo stanno pensando molti nostri giovani dirigenti per bene che stanno facendo politica nei territori della regione e che noi dobbiamo difendere con forza insieme a Zingaretti e Marino».







C'è anche chi ha commentato la sua vicenda così: e allora se uno è figlio di un deputato non può lavorare?







«Le difficoltà ci sono per tutti, o quasi, e non è un caso che mia figlia sia attualmente disoccupata».</column>
        </table>
        <table name="tblWebData">
            <column name="Article">Una gara da un miliardo e 200 milioni di euro e un bando, modificato a sei giorni dalla pubblicazione sulla Gazzetta Ufficiale europea. Ad aprile 2014 è la prima volta che Maurizio Venafro, capo di Gabinetto del presidente della Regione, Nicola Zingaretti, interviene sul direttore generale della centrale acquisti Elisabetta Longo per cambiare i componenti della commissione, ma anche i requisiti del bando. Pochi mesi dopo lo farà di nuovo, per sostituire un componente della commissione che avrebbe deciso sull'assegnazione del Cup (Centro prenotazione unica della sanità) per il Lazio, all'esito di un accordo con Luca Gramazio. In quell'occasione la nomina di Angelo Scozzafava, uomo di Carminati e Buzzi, garantirà un lotto alla cupola. Ieri Venafro, che ha lasciato il suo incarico a marzo dopo avere appreso di essere indagato per tentata turbativa d'asta, è stato interrogato per circa due ore in procura.



IL VERBALE



Il verbale è stato secretato, ma è sulla gara Multiservizi che puntano le indagini del procuratore aggiunto Prestipino e dei pm Cascini, Ielo e Tescaroli. Il sospetto è che anche in quell'occasione le modifiche servissero a favorire qualcuno. E' Buzzi a dire: «Persone che escono, tutte le cose della Regione che so e potevamo fa' pure la gara dell'energia, so' un miliardo e mezzo, non so se hai capito». E' il 5 maggio e i termini per la partecipare al maxi appalto scadranno a giugno. A suscitare sospetti anche altre conversazioni dalle quali emergerebbe la capacità dell'organizzazione di avvicinare i vertici dell'amministrazione. «Voglio di', se c'è Venafro là, ce posso sta pur'io, però, al di là di chi c'andrà, noi ce ne abbiamo bisogno come il pane, di uno che sta là, sveglio, perché noi abbiamo bisogno di allargare la platea, ecco, allargare la platea», dice Fabrizio Testa, considerato uomo del clan. Ma poi le parole di Buzzi: «Guarda, mo' te spiego per l'ultima volta le cose, per Zingaretti, per Marroni e Coratti è tutto alla luce del sole, non c'è il minimo problema per Zingaretti!». La base d'asta per la gara comunitaria per affidamento del Multiservizio tecnologico e la fornitura dei vettori energetici a tutti immobili delle asl del Lazio aveva una base d'asta di un miliardo e 277milioni di euro. Il bando, che prevedeva la divisione in sette lotti, è stato pubblicato sulla Gazzetta ufficiale europea il 9 aprile 2014, su quella Ufficiale italiana il 14. Il 15 aprile, però, viene modificato, le ”revisioni” riguardano il disciplinare di gara e i requisiti di fatturato. Ma anche la composizione della commissione. La determinazione di rettifica viene firmata dalla Longo.



Elisabetta Longo ha tentato di negare che l'inserimento di Scozzafava nella commissione per il Cup fosse dovuto a pressioni esterne, i pm, però, avevano in mano tutte le conversazioni dalle quali emerge con chiarezza come Gramazio avesse ottenuto la sostituzione per conto di Buzzi e Carminati: «Lui è andato da Venafro perché sta partita la gestisce Venafro per conto de Zingaretti e gli ha detto che vuole lo spazio, Venafro gli ha detto “ah non lo so se c'è” e lui gli ha detto “guarda io voglio lo spazio” e poi siccome vuole essere sicuro che lo spazio ci sia e non che gli vengono a di' dice “no perché poi hanno sbagliato loro” indica come membro della commissione Scozzafava».







L'AMMISSIONE



E' lo stesso Venafro ad ammettere, la dirigente finisce sul registro degli indagati per false attestazioni ai pm, sviene e poi corregge: «Nel maggio 2014 Venafro, con il quale ho contatti quotidiani, mi consegnò il curriculum di Scozzafava, chiedendomi di tenerlo presente per la composizione di eventuali commissioni di gara. Mi disse che il nominativo era stato indicato dalle opposizioni. Mi pare che fece riferimento a Gramazio». La Longo aggiunge: «Solo in un'altra occasione ho ricevuto un'indicazione da Venafro per la composizione di una commissione. Si trattava della gara per i Multiservizi tecnologico da oltre un miliardo di euro, Venafro era molto preoccupato e disse che bisognava individuare persone estranee all'ambiente sia della Regione che delle Asl, per cui chiamò il dottor Vigilante, capo del Gse, e si fece indicare i nomi di due ingegneri esperti, che nominammo come componenti della commissione».</column>
        </table>
        <table name="tblWebData">
            <column name="Article">Come si fidelizza un politico, secondo la scala morale di Mafia Capitale? Con i soldi o con posti di lavoro. L'organizzazione di Salvatore Buzzi e Massimo Carminati può fornire gli uni e gli altri, ottenendo molto con poco: una rete di potere consolidata e consiglieri fedeli nei ruoli chiave della pubblica amministrazione in cambio di un contratto da co.co.pro. Il 2 dicembre 2014 vengono perquisiti gli uffici di Buzzi in via Pomona e tra le carte spuntano cifre e nomi. Sono i consiglieri che ha già sistemato, o si apprezza a piazzare, in una delle cooperative del suo Gruppo 29 giugno. «Da ciò emerge - si legge nell'informativa del Ros - che erano di fatto iniziate le assunzioni richieste da Luca Gramazio e Giovanni Quarzo», rispettivamente capogruppo Pdl in Campidoglio e presidente della Commissione Trasparenza.



«ANGELO E LUCA STIANO SERENI»



L'elenco comprende dodici persone, per un esborso complessivo a carico delle cooperative di 247.061,82 euro. Tutte regolarizzate con un contratto di un anno che va dal minimo netto mensile di 839,25 euro percepito da Alessia Petrucci (consigliere di Valmontone) e Stefano Aloisi (eletto in Campidoglio), al massimo di 1.775,95 euro di Cristiano Rasi (X Municipio). Andrea Volpi, altro consigliere, incassa un assegno mensile di 1.578 euro dalla Cosma, Alessandro Petrini (un seggio a Tivoli), Andrea Liburdi (II Municipio) e Antonio Aumenta (XII Municipio) 1.250,17 euro a testa. Stessa remunerazione di 1.007,57 euro per Matteo Guidoni, consigliere con deleghe allo Sport, Salute e Politiche sociali, per Paolo Rendina (presidente di FI alla Magliana, nessun incarico pubblico), Paride Alampi (XVI Municipio), Andrea Liburdi (II Municipio) ed Emanuele Cagiola, neoeletto capo della Commissione bilancio a Ladispoli. Il 30 ottobre 2014 Fabrizio Testa, collegamento tra Carminati e i politici, chiama Gramazio in partenza per la maratona di New York: «Ti volevo solo avvertire che tutti chiamati, tutto bene, tutto apposto». Gramazio esulta: «Viva il Duce!». Gli spiega Testa: «So che domani vedi Scozzafava (capo dipartimento dei Servizi sociali e sanitari) «che io ho tranquillizzato in questi due giorni, è tutto a posto». Il capogruppo del Pdl in Campidoglio è d'accordo: «Deve sta' sereno perché le cose...già glielo hanno detto, tutto bene, non ci deve rompere il c...o, di aspettare». In effetti, dall'entusiasmo di Aumenta si evince che l'operazione va a buon fine: «La settimana prossima mi chiamano per andare giù. Sei grande!», dice a Testa. Il quale insiste: «Tu tranquillizza Luca».







STIPENDIO PIU' GETTONE



Ma chi ci guadagna e chi ci perde in questa girandola di assunzioni? I vantaggi sono immediati per i politici, che incassano lo stipendio e gettone di presenza, e in prospettiva per Buzzi e Carminati, che riscuoteranno il favore al momento del bisogno. Gli oneri sono a carico del Comune, quindi dei cittadini che pagano le tasse. Ai consiglieri infatti la legge concede il diritto di assentarsi dal luogo di lavoro per l'intera giornata quando partecipano alle assemblee comunali, l'azienda paga loro lo stipendio per intero e il Comune rimborsa alla società le ore perse. Contemporaneamente gli eletti, quando partecipano alle attività consiliari, ricevono un gettone di presenza che a Roma è di 129,31 euro lordi a seduta, con un tetto mensile - raggiunto quasi sempre - di 2.440,00 euro lordi per dieci mensilità annuali. Il meccanismo è ben oliato, Buzzi coglie l'alto potenziale corruttivo e ne approfitta distribuendo contratti, salvo poi lamentarsi con Testa per le spese. Il socio, avvezzo al sottobosco politico, lo rassicura: si tratta di una manovra di Gramazio per aggiudicarsi alle prossime elezioni un numero maggiore di preferenze. «Deve sistemare tutto il Consiglio Municipio, tutti i suoi consiglieri perché lui giustamente dice: ”Io tra un anno vado a votare con le preferenze...se c'ho tutti a...me lavorano più sereni...allora mi metto questi qua e gli do lo stipendio».







I COSTI LIEVITANO



Quanto però l'organizzazione criminale deve tirare le somme, si accorge che lo stanziamento per Gramazio e il suo ”capitale umano” è rilevante. I costi lievitano, tant'è che il 12 novembre 2014 Carminati, Buzzi, il suo ragioniere Paolo Di Ninno e Testa si riuniscono per discutere la questione. «Certo è vantaggiosa questa cosa qua, però...», riflette Carminati. Però i conti sono sballati. «A parte che c'è una questione di lordo e il costo aziendale è più alto, mediamente un 20%. Ma il problema, Frabrizio, è che prima che arrivi il rimborso ci vuole un sacco di tempo», sottolinea Buzzi.



Perché «a Coratti gli abbiamo preso uno, un consigliere municipale...ancora non abbiamo visto una lira». Mentre la cifra a carico delle coop è aumentata a 542 mila euro. «Come paghiamo? Come risolviamo?», chiede Carminati. «Si porta l'elenco a Luca e si verifica quelli necessari e quelli non necessari», consiglia Buzzi. Che nel frattempo pensa di tappare la falla grazie ai soldi delle delibere fuori bilancio del Campidoglio. «Dove c...o li ho infilati quelli del debito fuori bilancio?», sbotta spazientito. Di fronte a un Carminati che mantiene il sangue freddo: «L'unica cosa...dobbiamo aspettare che lui (Gramazio) sta ancora lì in corsa».</column>
        </table>
        <table name="tblWebData">
            <column name="Article">Riqualificare il campo rom de La Barbuta per metterci accanto un centro commerciale di Leroy Merlin. Se possibile, di nascosto dal consigliere radicale eletto nella ”Lista Marino” Riccardo Magi. È questo il progetto di Buzzi e soci che entusiasma il sindaco Ignazio Marino, al punto di far contattare il leader delle coop direttamente dalla sua segretaria particolare, Silvia Decina, «senza passare dagli assessori».







CHIAMO COSENTINO



Negli atti allegati all'inchiesta Mafia capitale, emerge un contatto diretto tra la segreteria del sindaco e Buzzi. E' l'estate 2014 e la catena Leroy Merlin vuole aprire un nuovo centro commerciale proprio accanto all'area dove ha sede il campo parzialmente abusivo La Barbuta, promettendo in cambio della riqualificazione dell'area 10 milioni di euro da spendere «per il sociale». Buzzi si mette in moto e arriva rapidamente all'allora segretario del Pd romano, Lionello Cosentino: «Hanno parlato con Erica Battaglia (presidente della commissione politiche sociali ndr) e con Masini (assessore alle periferie) - racconta Buzzi intercettato - Sarebbero disposti a fare un'Ati, la Leroy Marlin, l'impresa costruttrice e la 29 Giugno Eriches per la gestione di questa cosa. Allora ho mandato subito un messaggino a Lionello Cosentino dice ”vieni domani”».



Bisogna fare in fretta e saltare i passaggi, aggiunge il capo delle coop: «Allora io ho pensato invece di anda' dai vari assessori, andiamo direttamente da Lionello e ne parliamo con il Sindaco, questa è roba da Sindaco». L'incontro si fa a stretto giro e, poco dopo, Cosentino e Buzzi sono al telefono per concordare i dettagli. Annotano i Ros: «Cosentino chiedeva: &quot;chi è l'Assessore che si deve muovere per primo?&quot;. Buzzi indicava: &quot;L'Assessore dovrebbe essere Masini con la Cutini”. Buzzi aggiungeva che Erica Battaglia era molto contenta della proposta». Grazie alla corsia di sorpasso, in poco tempo chiama anche la segretaria di Marino, Silvia Decina.



Decina: «Salvatore ciao, sono Silvia Decina, il Capo segreteria di Ignazio Marino. Senti ti volevo dire questo che Lionello mi ha dato tutta la documentazione per Ignazio sulla questione Leroy Merlin. Adesso Ignazio l'ha vista e sta facendo convocare una riunione di staff per te lo volevo dire intanto»



Buzzi: «Ti ringrazio molto. E' piaciuta al sindaco?»



Decina: «Molto, moltissimo, appunto proprio tanto, tanto. Però ha chiesto che la seguissimo noi qui direttamente dal Gabinetto, perché se inizia a passare per tutti gli Assessorati non ne usciamo vivi».



MATTIA STELLA PREOCCUPATO







I contatti proseguono con il capo segreteria del sindaco, Mattia Stella e col suo predecessore, Antonio Lucarelli. Ma mentre la trattativa si stringe, il consigliere radicale Riccardo Magi (oggi presidente di Radicali italiani) convoca una conferenza stampa annunciando che La Barbuta sarà il primo campo rom ”finanziato” da un privato, ovvero da Leroy Merlin. Buzzi va su tutte le furie: l'annuncio rischia di far saltare il progetto di spostare i finanziamenti altrove, su appalti che possano interessare la 29 giugno. Anche Stella è preoccupato.



Stella: «Ma a Magi chi gliel'ha detto?»



Buzzi: «E' Erica Battaglia, quel coso lì, però se la Cutini oggi fa la conferenza stampa e sposta tutto sui nomadi diventa un problema poi, eh. Riuscite a parlà colla Cutini?»



Dopo poco, Stella fa marci a indietro: «Nessuna novità - scrive a Buzzi - aspettiamo che le acque si calmino».







C'AVEMO SVETLANA



In consiglio comunale la campagna acquisti sembra infinita. Nell'elenco dei consiglieri che aiutano il gruppo di Buzzi, ci sarebbe anche Svetlana Celli, della Lista Civica Marino. Quando si tratta di discutere i debiti fuori bilancio, è il vicepresidente della coop La Cascina ad annunciare: «Noi c'avevemo tutti, c'avemo pure Svetlana Celli». La rete relazionale tiene molto in conto anche le assunzioni. «Comunque lo sai chi lavora con noi mo, n'altra new entry, indovina? Il figlio di Carlo Leoni». Il riferimento è al consulente della presidente della Camera Laura Boldrini.</column>
        </table>
        <table name="tblWebData">
            <column name="Article">Godono di case del Comune avendo un reddito ben superiore ai 18 mila euro l'anno. Una situazione che riguarderebbe il 40 per cento di chi abita negli alloggi messi a disposizione dall'amministrazione cittadina. E a raccontare che, dietro queste emergenze, ci sono operazioni mirate a vantaggio di Salvatore Buzzi, è un testimone importante: Aldo Barletta, entrato in Comune nel 1987 come impiegato, e nominato nel luglio del 2014 dirigente del Dipartimento politiche abitative. Il giorno 24 febbraio del 2015, l'uomo viene sentito dai pm Paolo Ielo e Luca Tescaroli, e apre uno scenario che lascia intravedere accordi, combine, favoritismi.



Chiedono i pm: «A sua notizia, l'assessore Ozzimo interveniva nelle questioni del Dipartimento politiche abitative?» E il dirigente: «Certamente, interveniva interloquendo con Ciminelli, il dirigente sulle politiche generali del Dipartimento. Non ho notizie di specifici interventi se non sulla vicenda dello sfratto di via delle Acacie e via Tuscolana». I magistrati insistono: «Vuole riferire delle gare indette tra luglio e agosto del 2014 relative all'emergenza alloggiativa?». Barletta entra nel merito: «A seguito della delibera di giunta n.150 del 22 maggio del 2014 che autorizzava la prosecuzione dei rapporti in essere per le emergenze nel settore alloggiativo, venne indetta una procedura negoziata alla quale vennero invitati numerosi operatori, circa 15, molti dei quali presentarono manifestazioni di interesse». Inutile dire come andarono le cose: scomparsi tutti i candidati, rimasero solo Buzzi e soci. «Al momento della presentazione delle offerte - conferma il testimone - per l'emergenza dei 580 l'offerta la presentò solo la Eriches, per Valcannuta-Montecarotto l'Ati Domus Caritatis/Eriches, per Borgo del Poggio la Cooperativa progetto recupero». Tutte cooperative solite fare “cartello” tra di loro, legate da diversi affari in comune.



IL FALSO



L'atto di accusa diventa ancora più pesante quando il dirigente spiega che un'operazione di controllo per le verifiche abitative, messa in campo dal suo ufficio, sarebbe “vittima” di un certo ostruzionismo. «Appena ieri - spiega - mi sono recato dai carabinieri per raccontare quanto sta accadendo. Stiamo facendo accertamenti a tappeto sui residence e stiamo verificando che, per ogni residence, il 40 per cento di media non ha diritto a rimanervi, anche perché vi sono residenti con redditi di gran lunga superiori ai 18 mila euro, massimo previsto dalla normativa di settore. Questa cosa - aggiunge - sta profondamente incidendo sulla situazione di potere che varie associazioni esercitano sul posto».



C'è anche un ultimo particolare che aggiunge e riguarda l'assessorato alle risorse umane. Per il dirigente non sono interessati alle indagini sulla presunta truffa dei residence. Tanto che dice: «Gli ho più volte inviato richieste di personale ma non ho mai avuto alcuna risposta in cambio. Aggiungo che il dipartimento in questione, che rientra nella competenza dell'assessore Nieri, al contrario, ha decurtato gli straordinari per il dipartimento. E questo non può che riflettersi anche sull'attività di controllo di cui vi ho già parlato».







LO “STIPENDIO”



Un diverso uso delle case sembra aver fatto, invece, Luca Odevaine. Nel verbale di dichiarazioni spontanee reso ai pm, l'ex vicecapo di gabinetto di Veltroni, tenta di convincere i magistrati che quei 5 mila euro mensili percepiti da Buzzi, altro non erano che l'affitto di due appartamenti nei pressi del Colosseo. Odevaine aveva preso in locazione quasi l'intero immobile da una nobildonna romana, ci viveva la sua famiglia. Ne avrebbe dati due a Buzzi per qualche mese per questioni legate all'emergenza abitativa, poi erano tornati in suo possesso, anche se “lo stipendio” gli è rimasto per 24 mesi. «Prendevo quei soldi per il mio ruolo da “facilitatore” - ha motivato - aiutavo le coop con aziende e istituzioni».</column>
        </table>
        <table name="tblWebData">
            <column name="Article">Fabio Melilli, deputato e segretario del Pd Lazio, dalle carte dell’inchiesta spunta la sua telefonata a Luca Odevaine, su consiglio del prefetto Mario Morcone, per trovare un lavoro a sua figlia. Ma per chi ricopre un ruolo pubblico, come lei, non sarebbe meglio evitare queste scorciatoie?



«Può essere considerato senza dubbio un errore. Ma penso che sia necessario fare chiarezza. Conosco Mario Morcone da più di 20 anni, siamo amici di famiglia. E’ proprio in un’occasione conviviale ragionavamo del destino dei nostri figli e delle poche prospettive di trovare un’occupazione stabile. E a lui venne l’idea di chiamare Odevaine per vedere se c’era la possibilità di fare scrivere a mia figlia qualche articolo nella rivista della fondazione per rafforzare il curriculum».







In un’intercettazione Odevaine avalla l’operazione perché un segretario del Pd «fa sempre comodo». Cosa ha provato quando ha letto queste parole?



«Grande rabbia perché da una vicenda inesistente, che si è limitata a un semplice colloquio senza produrre nessun effetto, Odevaine ha immaginato di poter utilizzare il mio ruolo. All’epoca pur non conoscendolo, Odevaine era una persona stimata da tutti».



Come andò l’incontro tra sua figlia e Odevaine?



«Le fu proposto di collaborare per alcuni mesi gratuitamente e né fu mai più cercata. Parliamo di un’assunzione che non esiste».







Odevaine però dice che dopo la prova gratis, la ragazza sarebbe stata pagata, appena conquistato l’appalto del Cara.



«Lui può dire ciò che vuole. L’incontro non produsse effetti e né io ho effettuato pressioni per continuare il rapporto. C’è stata solo una telefonata».







Scusi, ma perché quando a dicembre è scoppiata la prima parte di Mafia Capitale, con tutte le intercettazioni, non ha spiegato pubblicamente questa vicenda? Pensava che non uscisse?



«Ho certamente sottovalutato l’episodio quando è scoppiata la prima parte dell’inchiesta. Quando lessi le vicende di Odevaine ne parlai liberamente con diversi colleghi in parlamento. E’ vero: ho commesso forse l’errore di non renderlo subito pubblico. Ma era un fatto inesistente».







Questa è benzina per l’antipolitica e per il M5S.



«Credo non sia giusto che si finisca tutti nello stesso calderone confondendo vicende che hanno rilevanze penali con episodi di normale vita quotidiana e che lascio al giudizio di chi mi conosce».







L’altro giorno ha pensato alle dimissioni da segretario del partito. Poi cosa è successo?



«Ho cercato il premier Matteo Renzi e ho parlato con Orfini e Guerini che ringrazio per la solidarietà. Il tema non sono le mie dimissioni, ma se esistono ancora le condizioni per fare politica quando tutto diventa grigio e ogni comportamento viene allineato ai peggiori ti domandi quale sia il senso della tua presenza in politica e se ne valga ancora la pena. Questo stanno pensando molti nostri giovani dirigenti per bene che stanno facendo politica nei territori della regione e che noi dobbiamo difendere con forza insieme a Zingaretti e Marino».







C’è anche chi ha commentato la sua vicenda così: e allora se uno è figlio di un deputato non può lavorare?



«Le difficoltà ci sono per tutti, o quasi, e non è un caso che mia figlia sia attualmente disoccupata».</column>
        </table>
        <table name="tblWebData">
            <column name="Article">Nessun membro dell'attuale giunta regionale risulta coinvolto» nell'inchiesta Mafia Capitale. Lo ha sottolineato il presidente della Regione Lazio Nicola Zingaretti, intervenendo in Aula consiliare.







Il governatore Zingaretti ha quindi riepilogato, nel suo intervento in Aula, la serie di provvedimenti dell'Autorità giudiziaria che riguardano la Regione: «il consigliere Luca Gramazio è stato arrestato, colpito da un provvedimento di custodia cautelare con l'accusa del delitto di cui all'ambito 416 bis. Il dirigente regionale Guido Magrini è agli arresti domiciliari per corruzione. Il dottor Magrini, in servizio presso la Regione dal 1995 e dal 2005 al 2010 a capo della Direzione Bilancio, era fino a due anni fa il Capo Dipartimento, poi Direttore Politiche Sociali e, a seguito della strategia di rotazione degli incarichi, dirigeva ora un'Area di studio senza alcuna funzione di amministrazione attiva. Dal giorno del suo arresto il dottor Magrini è stato sospeso dal servizio».







Per quanto riguarda «la dottoressa Elisabetta Longo e la dottoressa Giovanna Agostinelli, emerge che sono indagate non per ipotesi corruttive connesse alla Direzione della Centrale Acquisti, ma per la presunta incompletezza delle informazioni rese ai pm in un incontro tenutosi il 18 febbraio 2015. Il tema sarebbe stato affrontato e chiarito poi in un secondo colloquio richiesto dalla dott.ssa Longo il 19 marzo 2015. È confermata, invece, come annunciata da lui stesso il 24 marzo 2015, l'apertura di un'indagine nei confronti del dottor Maurizio Venafro per tentativo di turbativa d'asta, tale circostanza lo portò a rassegnare le dimissioni per poter meglio e con serenità affrontare il percorso processuale. Ora da cittadino starà a lui il compito di spiegarsi e difendersi. Tutti gli imputati ora dovranno rispondere alla giustizia delle accuse avanzate in processi che vanno celebrati nei tribunali e che dovranno, ripeto, individuare le responsabilità individuali di ciascuno».







Zingaretti ha concluso citando la vicenda che ha portato l'ex capogruppo del Pd alla Pisana, Marco Vincenzi, a rassegnare le dimissioni: «Negli atti allegati che la Procura non ritiene rilevanti per i provvedimenti adottati, ma allegati ad essi, c'è anche la documentazione che riguarda incontri tra Buzzi, allora semplicemente dirigente della Cooperativa 29 Giugno, e Marco Vincenzi; nel quale si parla di emendamenti per un totale di 1.800.000 euro che sarebbero stati presentati da Luca Gramazio e da Marco Vincenzi».







Zingaretti ha voluto sottolineare che «non solo Vincenzi ha negato l'esistenza di questi emendamenti, ma confermo che alla Regione non risulta nessun emendamento né provvedimento di spesa nei confronti dei Municipi di Roma. Vincenzi, anche se non indagato, per contribuire a lavorare in un clima di piena serenità ha preferito rassegnare le dimissioni dal suo ruolo di capogruppo».</column>
        </table>
        <table name="tblWebData">
            <column name="Article">?«I nomi c'erano già nella prima ondata, ma da quanto si legge dalle carte e da quello che evidentemente pensa la procura, che non li ha nemmeno indagati, non sembra ci sia nulla di rilevante né politicamente né penalmente». Così il commissario del Pd Roma Matteo Orfini risponde, prima di entrare in Campidoglio per incontrare il sindaco Marino, a chi gli chiede un commento sulle intercettazioni dell'inchiesta su Mafia Capitale in cui spuntano i nomi del vicesindaco di Roma Luigi Nieri e dell'assessore capitolino Alessandra Cattoi.







Orfini torna a difendere il primo cittadino dopo l'intervista rilasciata al Messaggero in cui esclude le sue dimissioni e quelle di Zingaretti. «Nella prima parte di questa consiliatura c'è stato uno scontro tra una parte del Pd e l'amministrazione comunale, ma da quando c'è questo commissariamento il Pd di Roma e l'amministrazione conducono la stessa battaglia e sono dalla stessa parte, e così sarà fino alla fine del commissariamento», dice commentando le parole del sindaco che ha detto di essere stato «ostacolato dai capibastone del Pd Romano».







«Quella delle dimissioni di Marino è un'ipotesi che non esiste e che non è mai esistita. Noi abbiamo il dovere di continuare a governare questa città per sconfiggere la criminalità e far funzionare meglio la città - aggiunge - Questo è quello che ci hanno chiesto i cittadini votandoci ed è quello che faremo e che stiamo facendo».







«Ci sono due amministrazioni, quella di Marino e quella di Zingaretti, che stroncavano i tentativi di infiltrazione della malavita. Condivido il giudizio del sindaco, la giunta Marino è protagonista di una battaglia contro la criminalità, così come la giunta Zingaretti». «Nel 2018 i cittadini giudicheranno tra chi ha posizioni strumentali e chi davvero sta lavorando nell'interesse degli abitanti di questa città».







«Ho informato Marino di come sta procedendo il percorso di ricostruzione del Partito democratico. Ho convocato per giovedì la direzione del Pd Roma in cui approverò, come previsto dallo statuto, le nuove regole per il tesseramento, che riaprirà sabato», aggiunge infine.







Quanto alle proteste del M5S: «pensano sempre di vincere, citano sempre sondaggi in cui vincono, poi si fanno le elezioni e perdono sempre. Vincono sempre nei sondaggi ma sono ancora a 'zero tituli', e così sarà anche nel 2018». «La presentazione di un candidato sindaco del M5s con tre anni di anticipo è un fatto positivo - aggiunge -, magari riusciranno a essere un po' più preparati e competitivi dell'ultima volta. Sarà una bella sfida e ci divertiremo, sarà meglio per loro prepararsi». «Abbiamo parlato anche degli atti che stiamo per assumere, come il dimezzamento delle commissioni consiliari: oggi sono 24, che è un numero incredibile, e diventeranno 12. L'atto verrà depositato in Campidoglio tra oggi e domani».</column>
        </table>
        <table name="tblWebData">
            <column name="Article">RIETI - Dalle carte dell’inchiesta Mafia Capitale spunta ora il nome di Fabio Melilli, coordinatore del Pd del Lazio. Ma lui si difende. Come riportato da Il Messaggero in edicola oggi, nell'inchiesta coordinata dal procuratore aggiunto Michele Prestipino e dai pm Giuseppe Cascini, Paolo Ielo e Luca Tescaroli, è Luca Odevaine, componente del Tavolo di coordinamento nazionale sull'accoglienza dei migranti, a parlarne.







La figlia di Melilli, esperta in materie giuridiche, dovrebbe essere inserita nell'organico della Fondazione Integra/Azione, quella attraverso la quale Odevaine avrebbe incassato i soldi della mazzette. «Fa sempre comodo..un legame coi partiti», commenta al telefono Odevaine. Sarebbe stato il capo del Dipartimento per l'immigrazione e i diritti civili Mario Morcone a suggerire l'assunzione della figlia di Melilli presso la Fondazione, precisando però che per i primi mesi poteva non essere pagata.







E Odevaine, che spera di ottenere la compiacenza di Morcone, non si tira indietro: «Morcone mi ha scaricato una persona da prendere lui ha detto che per il momento possiamo non pagarla e questa è la figlia...» Il suo collaboratore aggiunge: «Di qualcuno che interessa». Odevaine ribatte: «Questo è il segretario regionale del Pd Fabio Melilli, è stato presidente della provincia di Rieti, vice presidente dell'Upi, speriamo ce chiedano poco perché sto momento...anzi è positivo se ci chiede i posti».







LA REPLICA



Ma Melilli, come compare sempre nell'articolo de Il Messaggero di oggi, respinge le accuse.







«Sono un amico fraterno, da venti anni, del prefetto Morcone e durante una cena in famiglia, dato che mia figlia è una precaria che si occupa di immigrazione, valutammo insieme l'opportunità di mandarla da Odevaine, che non ho mai conosciuto e non conosco, per vedere se ci fosse la possibilità di collaborare con la rivista della sua Fondazione. Dal colloquio che mia figlia ebbe con Odevaine non scaturì nulla. La storia finisce qui, sono sbalordito dalle congetture fatte sulla vicenda da Odevaine e dalle ipotetiche utilità che ne avrebbe potuto trarre. Per la cronaca mia figlia è oggi una disoccupata».</column>
        </table>
        <table name="tblWebData">
            <column name="Article">?È assedio al Campidoglio. La protesta di M5S esplode in aula Giulio Cesare durante la votazione della surroga dei quattro consiglieri arrestati nell'ambito di Mafia Capitale e l'assedio alla giunta di Ignazio Marino, da metaforico, si fa fisico. Anzi si fa bagarre. Fuori con simpatizzanti ed esponenti M5S, affiancato da Casapound, a chiedere le dimissioni del sindaco, dentro l'aula consiliare con cori e urla «Dimettiti» e «Tutti a casa» all'indirizzo di Ignazio Marino che contraccambia ironico, ma nervoso, lanciando baci.







var id=99868







Sul web intanto Beppe Grillo chiede di «resettare e disinfestare il Campidoglio». In aula al termine di una seduta-lampo compaiono cartelli e s'alzano cori con la stessa parola: «onestà». Uno dei cartelli, il più fotografato, finisce in mano alla statua di Giulio Cesare che domina l'Aula capitolina. Aula che ieri, per ironia, è finita essa stessa nella cronaca giudiziaria - le mura, i banchi e tutto - per un presunto appalto truccato per i lavori di restauro interno affidati a un imprenditore che sarebbe coinvolto, pure lui, in Mafia Capitale.







Marino, da parte sua, sdrammatizza come può. A rischio di sembrare irridente fa segno di vittoria con le mani e lancia perfino baci all'indirizzo di chi vorrebbe, a gran voce, mandarlo a casa e che non lascerà l'Aula prima delle cinque del pomeriggio.







In piazza ci sono anche i lavoratori della Multiservizi, i militanti di Casapound e una delegazione dell'Ncd. Ma soprattutto i portavoce pentastellati. Per loro Mafia Capitale è anche l'occasione per segnare la distanza con 'gli altri'. Vedono già le urne: «Siamo pronti per le elezioni - afferma arrivando il deputato Alessandro Di Battista - Nelle prossime settimane troveremo il candidato. Siamo gli unici a non essere coinvolti in questo schifo».







La tensione monta attorno alle porte chiuse, e perfino uno dei neoconsiglieri, Alessandro Cochi del Pdl, resterà fuori. «La seduta era aperta e pubblica - dirà più tardi la presidente dell'Assemblea capitolina Valeria Baglio - sono rammaricata per quanto accaduto». «Qualcosa non è andato nella gestione della sicurezza» aggiunge il capogruppo Pd Fabrizio Panecaldo. Lo stesso che, spassionatamente, afferma che oggi da cittadino qualche dubbio sul votare il suo stesso partito se lo porrebbe.







Aria pesante, insomma, che il sindaco proverà ad alleggerire presto, nel corso di una seduta straordinaria ad hoc che si terrà «nei prossimi giorni». Riferirà invece domani su Mafia Capitale il governatore Nicola Zingaretti che ieri ha perso un altro pezzo da novanta della sua amministrazione. Dopo le dimissioni del capo di Gabinetto Maurizio Venafro (indagato), ha lasciato il suo incarico il capogruppo Pd Marco Vincenzi, che indagato non è, dopo alcuni articoli di giornale e fotografie che lo vedono avvicinato al ras delle cooperative Salvatore Buzzi: «Sono assolutamente estraneo da qualsiasi responsabilità - afferma - Lo faccio nell'interesse del gruppo, dell'Amministrazione e del Pd. Buzzi? Mi aveva chiesto di intercedere per far ottenere fondi a Ostia, richiesta a cui non ho dato seguito».







«Anche questo tentativo di infiltrazione è stato respinto» chiosa la giunta. Oggi alla Pisana, dove si svolge il consiglio regionale l'atmosfera non sarà tranquilla: il M5s guidato da Valentina Corrado è pronto a chiedere le dimissioni del governatore, mentre il vicepresidente dell'Aula Francesco Storace si chiede «che altro deve succedere per spegnere la luce al Comune e alla Regione». L'assedio a Regione e Campidoglio è solo iniziato.</column>
        </table>
        <table name="tblWebData">
            <column name="Article">Presidente Orfini, il sindaco Marino ha detto in direzione che il Pd romano lo ha ostacolato in questi due anni. Vista dall'alto la vicenda Mafia Capitale è la pietra tombale sul famigerato Modello Roma? E' la sconfitta di una generazione?







«Io la penso diversamente. C'è stato un pezzo di Pd che sì, è vero, ha ostacolato Marino e ora emerge che queste battaglie erano forse condotte anche per motivi poco nobili. Questa è una delle ragioni per cui sono il commissario del partito romano: c'era una guerra tra bande. Tutta questa vicenda non nasce ai tempi del Modello Roma, ma con Alemanno. Carminati è un ex fascista che si lega a pezzi della sinistra tramite Buzzi. Credo che dobbiamo difendere gli anni delle giunte di Rutelli e Veltroni che hanno governato Roma dopo Tangentopoli».







Intanto, si è dimesso anche il capogruppo del Pd in Regione ufficialmente per una questione di opportunità politica. L'inchiesta è composta da decine di migliaia di atti. Se vale il metro dell'opportunità politica per il Pd sarà difficile andare avanti in Comune e in Regione.







«Vincenzi si dichiara estraneo a tutto. Ma al di là di questo emerge la tesi che stiamo dicendo in queste ore: la Regione stanziava delle risorse destinate a comuni e municipi che presentavano dei progetti. Buzzi faceva il giro e chiedeva in cambio gli appalti. Ma la Regione decise che le risorse venissero assegnate con un algoritmo matematico e non con criteri discrezionali. Questo ha stroncato il ragionamento corruttivo di Buzzi. Per il resto valuteremo caso per caso. Dove ci sono dubbi interveniamo con la massima durezza, dove ci sono indagati si procede con la sospensione dal Pd».







A Ostia lei e il sindaco Marino avete tentato di rimettere in sella il presidente del municipio Tassone, che poi è stato arrestato. Non c'è stata un'imprudenza?







«Non è così. Lo abbiamo prima fatto dimettere e nei venti giorni di tempo entro i quali poteva ripensarci lo abbiamo sfidato a fare un giunta della legalità, vista la sua reazione evasiva gli abbiamo imposto le dimissioni definitive».



La preoccupano i sondaggi che danno il Pd al 20 per cento a Roma? E' questo il motivo per cui non si ritorna alle urne?







«Questi sondaggi non mi risultano, nel 2018 ritorneremo al voto per chiedere la fiducia dei cittadini».







Il M5S è sicuro di conquistare il Campidoglio







«Dopo aver sfilato con i neofascisti sotto al Comune ora dice di essere pronto a governare. Bene, questa volta ha tre anni di tempo per prepararsi e trovare un candidato all'altezza. I grillini sono bravissimi a vincere i sondaggi ma sono sempre a zero tituli».







Quanto è preoccupato Renzi dal caso Roma?







«Tanto, come tutti noi. Quando esponenti del nostro partito sono implicati in queste vicende si prova una grandissima rabbia. Ma Renzi è sicuro che Marino e Zingaretti siano la risoluzione del problema e non il problema».







Questa inchiesta per il Pd romano ha l'effetto detonatore che ebbe Tangentopoli per il Psi?



«A chi dice queste cose ricordo che c'è un ex sindaco accusato di associazione mafiosa. Eviterei distorsioni della realtà. Noi abbiamo avuto un partito che per effetto delle guerre intestine è diventato permeabile agli interessi criminali, ma le apicalità istituzionali combattono il malaffare. Nessuno nel centrodestra può fischiettare».







La Lega chiede lo scioglimento per mafia del Comune







«Ricordo che oggi si è aperto un altro fronte d'inchiesta sui lavori di ristrutturazione dell'Aula Giulio Cesare. A quei tempi il presidente dell'assemblea era l'attuale rappresentante di Salvini a Roma: come mai nessuno se n'è accorto?».







Le carte tirano in ballo anche il segretario regionale del Pd Fabio Melilli che chiede un colloquio di lavoro per la figlia a Odevaine. Per opportunità politica si deve dimettere anche Melilli?







«No, Melilli non si è mai occupato del settore di Odevaine, che nemmeno conosceva. Quel colloquio che non ha prodotto alcun esito, Melilli».







Mafia Capitale non rischia di essere un alibi per Marino? Ci sono criticità sotto gli occhi di tutti i romani, al di là del mondo di mezzo.







«Ignazio si è trovato a bonificare un terreno infestato. Ha già fatto molte cose, ora andrà molto più spedito».</column>
        </table>
        <table name="tblWebData">
            <column name="Article">I figli assunti o da assumere. E' un lungo capitolo dell'inchiesta su Mafia Capitale, perché tra funzionari e politici in tanti hanno chiesto, e spesso ottenuto, sistemazioni per amici, figli e parenti. E adesso dalle carte dell'inchiesta coordinata dal procuratore aggiunto Michele Prestipino e dai pm Giuseppe Cascini, Paolo Ielo e Luca Tescaroli salta fuori anche il nome di Fabio Melilli, deputato del Pd. E' Luca Odevaine, componente del Tavolo di coordinamento nazionale sull'accoglienza dei migranti, a parlarne.







La figlia di Melilli, esperta in materie giuridiche, dovrebbe essere inserita nell'organico della Fondazione Integra/Azione, quella attraverso la quale Odevaine, accusato di corruzione aggravata dal favoreggiamento mafioso, avrebbe incassato i soldi della mazzette. «Fa sempre comodo..un legame coi partiti», commenta al telefono Odevaine.







Ma non è l'unica figlia, perché i carabinieri del Ros fanno un riferimento anche alla presunta assunzione del figlio dell'ex sindaco di Roma Francesco Rutelli. Questa volta a parlarne è Salvatore Buzzi. Annotano i carabinieri che ascoltano l'intercettazione: «Buzzi evidenziava il problema della gestione del personale nei centri da lui definiti ”ormai saturi” e della questione Rutelli (assunzione del figlio di Rutelli come emerso da altre ambientali, ndr); poi si sentivano forti rumori di fondo che rendevano incomprensibili i dialoghi».







«FA SEMPRE COMODO»



Sarebbe stato il capo del Dipartimento per l'immigrazione e i diritti civili Mario Morcone a suggerire l'assunzione della figlia di Melilli presso la Fondazione, precisando però che per i primi mesi poteva non essere pagata. E Odevaine, che spera di ottenere la compiacenza di Morcone, non si tira indietro: «Morcone mi ha scaricato una persona da prendere lui ha detto che per il momento possiamo non pagarla e questa è la figlia...» Il suo collaboratore aggiunge: «Di qualcuno che interessa». Odevaine ribatte: «Questo è il segretario regionale del Pd Fabio Melilli, è stato presidente della provincia di Rieti, vice presidente dell'Upi, speriamo ce chiedano poco perché sto momento...anzi è positivo se ci chiede i posti». Il progetto di Odevaine è il seguente: «Poi la facciamo pagare da chi vincerà la gara. Il bando su questi tre milioni (Cara di Mineo, ndr) insomma però ecco per il momento può cominciare a fare diciamo un tirocinio». Alla fine la ragazza non verrà mai assunta nella fondazione di Odevaine.







LA REAZIONE



Per Melilli la notizia arriva in una giornata complicata. L'ex direttore generale dell'Anci ha trascorso molte ore in Regione a discutere delle dimissioni di Marco Vincenzi, capogruppo Pd, quando apprende che anche il suo nome è contenuto negli atti dell'inchiesta su Mafia Capitale. Nel momento in cui il segretario regionale dei dem ”scopre” di essere tirato in ballo, va nel panico. Cerca il premier Matteo Renzi al telefono, si sfoga con lo staff: «In questo momento non posso gettare ulteriori ombre sul partito, sono pronto a dimettermi». Soltanto in serata, dopo ore di tensione, la vicenda sembra ricomporsi. E l'idea di mollare passa in secondo piano. Melilli sceglie di parlare e difendersi: «Sono un amico fraterno, da venti anni, del prefetto Morcone e durante una cena in famiglia, dato che mia figlia è una precaria che si occupa di immigrazione, valutammo insieme l'opportunità di mandarla da Odevaine, che non ho mai conosciuto e non conosco, per vedere se ci fosse la possibilità di collaborare con la rivista della sua Fondazione. Dal colloquio che mia figlia ebbe con Odevaine non scaturì nulla. La storia finisce qui, sono sbalordito dalle congetture fatte sulla vicenda da Odevaine e dalle ipotetiche utilità che ne avrebbe potuto trarre. Per la cronaca mia figlia è oggi una disoccupata».</column>
        </table>
        <table name="tblWebData">
            <column name="Article">Le dimissioni di Marco Vincenzi da capogruppo del Pd alla Regione arrivano dopo una mattinata di tensione. Gli incontri e le telefonate con Salvatore Buzzi, ampiamente documentati negli atti dell'inchiesta su Mafia Capitale, non lasciano scelta al consigliere regionale ”sottoposto a indagini dal Ros”.







«Smentisco di aver presentato in Consiglio regionale emendamenti per finanziare il comune di Roma o i suoi municipi. Non corrispondono nel modo più assoluto a verità e sono destituite di fondamento, quindi, le affermazioni di Salvatore Buzzi su un mio presunto interessamento per far ricevere al municipio di Ostia 600mila euro o qualsiasi altra cifra», replica Vincenzi. Ma è un altro tassello perso dal presidente Nicola Zingaretti, dopo le dimissioni, lo scorso marzo, del suo capo di Gabinetto Maurizio Venafro, indagato per la turbativa dell'asta che, grazie alla mediazione di Luca Gramazio, aveva consegnato a Carminati &amp; co una fetta dell'appalto di oltre 90 milioni di euro del Centro prenotazione unica del Lazio.







E spunta anche un'altra gara da un miliardo di euro, sulla quale, come nel caso del Recup, sarebbero state cambiate in extremis le carte in tavola con l'intervento dell'uomo di Zingaretti, Venafro. Così i rapporti trasversali della cupola continuano a imbarazzare il Pd. Dopo l'incontro tra Buzzi e Carlo Cotticelli, tesoriere del Pd romano, che chiedeva un contributo per pagare gli stipendi, torna più volte negli atti il nome di Daniele Leodori, presidente del consiglio regionale, mentre Luca Odevaine, componente del Tavolo per l'immigrazione del Viminale, puntava all'assunzione della figlia di Fabio Melilli, segretario del Pd del Lazio.







L'ALTRO APPALTO



E' la concitata deposizione di Elisabetta Longo, funzionaria della Regione e presidente della commissione per il Cup, a rivelare l'esistenza di un altro appalto a sei zeri in cui Venafro le avrebbe chiesto il suo intervento. La donna ha confermato ai pm quanto avevano già appreso dalle intercettazioni: Angelo Scozzafava, sponsorizzato da Carminati, era finito in commissione per un accordo tra maggioranza e opposizione.







«Nel maggio 2014 - ha dichiarato - Venafro, con il quale ho contatti quotidiani, mi consegnò il curriculum di Scozzafava chiedendomi di tenerlo presente per la composizione di eventuali commissioni di gara. Mi disse che tale nominativo era stato indicato dalle opposizioni. Mi pare che fece riferimento a Gramazio, capogruppo del principale partito di opposizione. Non fu un'indicazione vincolante, mi disse solo di vedere se ci fossero i requisiti». La donna, finita sotto inchiesta perché nella precedente deposizione aveva negato le pressioni davanti ai pm, spiega che, quando uno dei componenti della commissione per l'appalto era risultato incompatibile, aveva ricordato il suggerimento di Venafro.







Poi aggiunge: «Solo in un'altra occasione ho ricevuto una indicazione da Venafro per la composizione di una commissione. Si trattava della gara per i Multiservizi Tecnologico da oltre un miliardo di euro, Venafro era molto preoccupato e disse che bisognava individuare persone estranee all'ambiente sia della Regione che delle Asl, per cui chiamò lui il dott. Vigilante, capo del Gse, e si fece indicare i nomi di due ingegneri esperti, che nominammo come componenti della commissione».







IL CUP



E' nella logica della trasversalità e della spartizione della mega gara tra maggioranza e opposizione che emerge per la prima volta il nome di Leodori. Buzzi e i suoi si interrogano sulle modalità di partecipazione alla gara, non sanno ancora se entrare in quota con la maggioranza o con l'opposizione. Sceglieranno quest'ultima e, con una coop di Mario Monge (imprenditore arrestato ndr), entreranno in quota opposizione. Il 5 maggio 2014 Buzzi parla della gara con i suoi collaboratori: «No D'Amato.. allora è D'Amato, mo bisogna capì se gli hanno dato un'azienda.. capito? Se gli hanno dato un'azienda loro».







E uno dei fedelissimi risponde: «Monge c'ha detto che Astorre pure se sta a muove Leodori, che sarebbe contro Marotta (titolare della coop Capodarco che vincerà un lotto della gara), tutta la banda Astorre, Leodori. Quindi, nel caso se dovessimo decide de anda' con Solco, (la coop che vede insieme Buzzi e Monge e vince un lotto dell'appalto ndr) ce potremmo aggregà, oppure quell'altra strada sarebbe quella de anda' all'opposizione.. sceglie una strada all'opposizione». Un altro collaboratore di Buzzi commenta: «All'opposizione devi far fare l'interrogazione.. ste cose». «No bhè..li fai chiama', ma dobbiamo sceglie la strada politica pure.. capito.. la strada politica son due..o dentro il Pd, che sarebbe questa de Leodori, sì e certo ma è la parte nostra». «Il problema - commenta un altro - è che lì c'è un lotto che è l'Nta che se lo vuole mantenè». E' Buzzi a chiedere di cosa si tratti: «E' un'altra società che sta..sta dentro la Asl, sta già dentro, già sta dentro. C'ha lo Spallanzani, me pare che c'ha».</column>
        </table>
        <table name="tblWebData">
            <column name="Article">Tre anni di vita fitti fitti, pieni di scarabocchi, di incontri, di appuntamenti importanti. Sono contenuti nelle agende sequestrate a Salvatore Buzzi, dove il ras delle cooperative, ha appuntato ogni nome, ogni iniziativa, ogni fatto che avesse per lui un senso.







Sono pagine che vanno dal 2011 al 2013, sulle quali Buzzi ha documentato ogni occasione rilevante, riempiendole di cancellature e confusione. A scorrere tra i giorni passati da questo ex detenuto a tessere la sua attività, si capisce che ogni occasione è stata buona per poter ricavare vantaggi per le sue cooperative. C'è la famiglia, ci sono le cure mediche, i convegni, il lavoro, ma anche tutta una serie di episodi che non dovrebbero essere tra le sue priorità: 11 marzo 2011 terremoto in Giappone, primo marzo 2012 è morto Lucio Dalla. E poi ancora chiamare Walter Siti per il libro, proprio un mese dopo che lo scrittore aveva vinto il premio Strega nel 2013, con “Resistere non serve a niente”. Persone e situazioni che nulla hanno avuto a che vedere con lui. Invece Buzzi aggiorna tutto, segnando la morte di Oscar Luigi Scalfaro, di Mario De Carlo, la visita del Papa a Lampedusa, il 3 marzo il compleanno dell'amico Gianni Alemanno, o la cena all'Eur con Zingaretti.







I POLITICI



La sua storia personale è tutta raccontata in quei fogli tanto disordinati, scritti a penna in maniera quasi incomprensibile. Si va dal dentista alla dietologa, ed è tutto cadenzato da appuntamenti con politici di Comune e Regione: Ozzimo, Odevaine, Coratti, Legacoop, Casa del cinema, sindaco. Fino a D'Alema, presente due volte in quelle pagine per via di convegni sull'Impresa cooperativa e l'economia sociale. La tenerezza si percepisce, invece, quando evidenzia il primo video di Elettra, la figlia piccola, la scuola di Elettra, la sua festa. C'è Buzzi padre e Buzzi affarista, Buzzi tessitore e presunto corruttore.







L'uomo si adatta a tutte le stagioni. Nasce di sinistra, si avvicina all'amministrazione di destra, e poi si rinventa. E ai suoi commercialisti e soci amici dice tra il serio e il faceto: «A me me piace Matteo Renzi...che cazzo vuoi? Ci dobbiamo comportare alla Matteo Renzi, che cazzo vuoi, Eugee?...Tu gli devi dì che noi siamo alla Renzi, noi siamo diventati tutti renziani: ce devi dì che vuoi in due minuti, a pranzo. Chi ti dovemo assume?...ok, che me dai in cambio?».







LA LETTERA



I suoi rapporti con la politica li spiega anche in un lungo sfogo che fa in una lettera inviata dal carcere il 18 dicembre scorso alla procura di Roma. Ogni politico, nessuno escluso, a suo dire, avrebbe ricevuto finanziamenti regolari e leciti dalle sue cooperative. Da Alemanno a Marino, da Zingaretti a Renzi. «Il vero scopo di questa inchiesta - scrive - è costringermi a cedere raccontando la corruzione a Roma nell'ultimo decennio ma non posso inventarmi le cose che non so. Noi non abbiamo mai finanziato illegalmente la politica, ma tutto legalmente: Rutelli, Veltroni, Alemanno, Marino, Zingaretti, Badaloni, Marrazzo, tutti praticamente, anche Renzi: tutti contributi dichiarati in bilancio».







E ancora: «Non riesco a capacitarmi della violenza giudiziaria e di quella mediatica che ha fatto strame di quelle minime garanzie previste per l'indagato: sono già stato condannato a mezzo stampa e oggetto di un linciaggio mediatico senza precedenti». Torna a parlare di finanziamenti al “palazzo” alcuni mesi dopo, nel corso di un interrogatorio davanti ai pm il 31 marzo scorso. «Sostenevamo attraverso contributi diretti alcuni candidati, e altri invece li abbiamo sostenuti, come si dice, attraverso la campagna elettorale diretta - dichiara - Abbiamo finanziato Alemanno, poi abbiamo dato un contributo anche a Ozzimo (che oggi è stato mandato dal gip ai domiciliari), sostenevamo Coratti, sostenevamo Nieri».







E ancora: «Abbiamo dato altri soldi, sempre legalmente, alle fondazioni. Abbiamo dato, credo 15.000 euro a Patanè. Ti chiamavano - prosegue - per le famose cene, come posso dire “c'è una cena con Alemanno, 1000 euro a persona, tu prendevi un tavolo e ovviamente erano 10.000 euro”. Ma noi ne abbiamo fatte, noi l'abbiamo fatta pure con Renzi la cena eh? Quindi le abbiamo fatte con tutti le cene, con Zingaretti, la nostra è una grande cooperativa».</column>
        </table>
        <table name="tblWebData">
            <column name="Article">Show di Maurizio Crozza su Mafia capitale questa sera a dimartedì su La 7.







«Giova, ma, a piede libero, lì a Roma… ormai chi c’è rimasto? Tu e i cameramen?», ha esordito il comico rivolgendosi al sindaco Ignazio Marino in studio, che si è dichiarato un grande fan del comico.













«Se un turista quest’estate va a Roma… trova più coda a Regina Coeli che ai Musei Vaticani…», ha continuato.







«Povera Roma, circondata da un traffico inestricabile di malaffare. E’ il famoso “grande accordo a rubare», ha scherzato ancora Crozza. «Per Buzzi corruzione solo al 3%… stava dentro i parametri di Mastricht. Glielo chiedeva l’Europa». «E' la stessa percentuale di “questione morale” che è rimasta nel Pd», ha aggiunto.</column>
        </table>
        <table name="tblWebData">
            <column name="Article">«Certo che avvertivamo un clima pericoloso e infatti in 4 miliardi di euro di gare bandite non hanno vinto nulla. C'è una lotta tra legalità e illegalità. Noi continueremo a vigilare perché non siamo stupidi, a tenere alta la tensione, a ruotare i dirigenti e soprattutto a lavorare affinché i soldi dei cittadini che gestiamo lo siano nella legalità piena e nell'efficienza. C'è una lotta che noi vogliamo fare». Lo afferma in una intervista al Tg1 il Presidente della Regione Lazio, Nicola Zingaretti.







«Alla Regione Lazio hanno arrestato il capogruppo di Forza Italia, mentre il capogruppo del Pd non è neanche indagato. Ha deciso di dimettersi - continua Zingaretti nell'intervista - per ricostruire un clima sereno poiché ci sono delle fotografie che lo ritraggono con il capo di questa cooperativa prima dell'arresto, come a voler dire: ma guardate che le accuse sono totalmente false. Sono al servizio prima di tutto delle istituzioni».







«Ho conosciuto anni fa il capo della 29 Giugno, perché era una delle grandi cooperative sociali di Roma e probabilmente del Lazio. Da anni - conclude - non avevo occasione di vederlo e sicuramente di frequentarlo ma non c'è dubbio che si presentava alle persone con il volto di una cooperativa di ex carcerati che stavano tentando di ricostruirsi una vita».</column>
        </table>
        <table name="tblWebData">
            <column name="Article">«Sembrerebbe il mondo al contrario, Alice nel Paese delle Meraviglie». Così il sindaco di Roma, Ignazio Marino, ospite alla trasmissione diMartedì su La7, a chi gli chiedeva se alla luce degli sviluppi dell'inchiesta Mafia Capitale il primo cittadino si dovesse dimettere.

















«Quelli di cui non mi fido non li frequento. Sulla mia giunta io garantisco. Ho degli assessori straordinari», ha assicurato marino. E a chi gli chiede se non temesse di essere ricordato come il sindaco di Mafia Capitale risponde: «Nessuno tra 30 anni si ricorderà di noi ma tutti si ricorderanno di come è cambiata una città abituata a scambiare favori e dove c'erano privilegi e illegalità che duravano da decine di anni. Si doveva aspettare l'arrivo del sindaco Marino per cambiare le cose?».







«Sono il sindaco della Capitale. A me offende che quando incontro un altro sindaco devo dire che il mio predecessore è indagato per mafia. Perché questa è la verità», ha poi affermato Marino.







«Mentre dal Pd nazionale ho avuto un grande aiuto ho avuto un ostacolo chiaro che derivava da una parte del Pd romano, quella che non si riconosce nelle persone perbene ma in quelli che io chiamavo in modo dispregiativo capibastone», ha quindi sostenuto il sindaco. «Con la giunta Marino i capibastone non hanno toccato palla - aggiunge - Non li ho mai frequentati e loro non amavano me».







«In questa città Rutelli aveva avuto una idea straordinaria: avere delle case a disposizione in modo tale che se una famiglia rimane senza casa il sindaco può darne una il giorno stesso. Cosa succede però? Alcune case, appartenenti ad imprenditori, venivano affittate con i soldi nostri a 4mila euro al mese. Quando ho visto questa cosa ho detto basta. Abbiamo interrotto tutti i contratti man mano che arrivavano alla scadenza. Ozzimo seguendo queste mie indicazioni ad ottobre 2013 ha portato in giunta questo provvedimento e ora lo stiamo facendo. Io conoscevo questi aspetti dell'assessore Ozzimo», ha poi affermato Marino rispondendo a una domanda su Daniele Ozzimo, ex assessore della giunta Marino coinvolto nella seconda tranche dell'inchiesta Mafia capitale.







Per quanto riguarda infine le polemiche sulla bagarre di oggi e l'assedio al Campidoglio con le proteste dei manifestanti che non sono riusciti ad entrare, Marino ha detto: «Abbiamo fatto entrare tutte le persone che potevano entrare in Aula. L'aula era pienissima oggi. Più di quel numero di persone non poteva entrare. Sono semplicemente delle norme sia di sicurezza che di rispetto».







«Spesso parlando con le persone a me vicine dico: nessuno tra 30 anni si ricorderà di noi ma tutti si ricorderanno di come è cambiata la città. Una città che era abituata a scambiare favori, dove c'erano privilegi e illegalità che duravano da decine di anni. Si doveva aspettare l'arrivo del sindaco Marino per cambiare le cose?».</column>
        </table>
        <table name="tblWebData">
            <column name="Article">«Si sono barricati dentro per non fare entrare i cittadini. Non durerà a lungo». Così il blog di Beppe Grillo che in un post dal titolo #OccupyCampidoglio riporta la cronaca della giornata di assedio M5s al comune di Roma. «Si è tenuta alle 15 la riunione lampo del Consiglio Comunale con la partecipazione del sindaco Marino, il M5S era lì per chiedergli cortesemente ma in maniera decisa di andarsene. Roma non merita questo marciume!» scrivono i 5 Stelle che commentano: «MafiaCapitale è uno scandalo senza fine, il Comune di Roma va resettato e i legami con la mafia recisi, il Campidoglio deve essere disinfestato, i cittadini devono riappropriarsi delle Istituzioni e riportare l'onestà nella Capitale».







«I consiglieri comunali e regionali e i portavoce M5S alla Camera e al Senato insieme a centinaia di cittadini - racconta il blog - si sono presentati davanti al Campidoglio per chiedere le dimissioni di Marino e nuove elezioni subito. Volevano entrare dentro la sala, ma non gli è stato permesso. Per la prima volta le porte del Campidoglio sono state chiuse. Si sono barricati dentro per non fare entrare i cittadini. Non durerà a lungo».</column>
        </table>
        <table name="tblWebData">
            <column name="Article">?Salvatore Buzzi, il ras delle cooperative romane, poteva contare su informatori tra le forze dell'ordine che lo avvisavano sulle indagini e sulla sorte di alcuni appalti. Emerge dalle carte della maxinchiesta della Procura di Roma. Tra questi un appuntato scelto in servizio presso il Reparto Carabinieri Presidenza della Repubblica. Dal settembre del 2013 i carabinieri del Ros hanno registrato almeno 50 contatti telefonici tra Buzzi e l'appuntato.







In un sms del 24 luglio dell'anno scorso il militare dell'Arma lo aggiornava sullo stato delle indagini. «Caro Salvatore sto uscendo ora dal tribunale - è detto nel messaggio - Sono stati depositati per l'archiviazione tutti i fascicoli inerenti la situazione che ben conosci. Siamo grandi, anzi grandissimi... sono strafelice per quello che sono riuscito a fare... un forte abbraccio».







Buzzi, scrivono gli investigatori, utilizzava la 'talpa' «per acquisire informazioni di natura giudiziaria e per ottenere favori di vario genere». Dalle intercettazioni emerge come Buzzi ottenesse «informazioni relative alla gara per la gestione triennale 2013/2016 del Centro di Accoglienza Richiedenti Asilo (Cara) di Castelnuovo di Porto, procedura pubblica alla quale stava partecipando la Eriches29 dello stesso Buzzi e sulla quale convergevano gli interessi del sodalizio indagato».







Nel merito - si legge negli atti dell'inchiesta - «si rileva che nel corso di una telefonata intercorsa tra Massimo Carminati e Buzzi, quest'ultimo riferiva di una persona 'al Quirinale' che avrebbe dovuto incontrare in relazione all'audizione in Prefettura sul Cara di Castelnuovo di Porto».</column>
        </table>
        <table name="tblWebData">
            <column name="Article">Alta tensione oggi davanti al Campidoglio per la prima riunione del Consiglio comunale dopo gli arresti dell'inchiesta su Mafia capitale.







var id=99868







Attivisti del Movimento 5 stelle e di Casapound e lavoratori di Multiservizi hanno cercato di entrare a palazzo Senatorio per la riunione del Consiglio comunale ma gli è stato impedito l'accesso: le porte del Campidoglio sono state chiuse. L'Assemblea capitolina, in una seduta lampo, ha poi votato la surroga dei consiglieri decaduti dopo la seconda ondata di arresti di Mafia Capitale.







Un cordone di agenti della forze dell'ordine, indossati i caschi, ha fatto da barriera a un gruppo di manifestanti che voleva entrare in Campidoglio e si accalcava alle transenne poste davanti all'ingresso. Gli esponenti grillini hanno urlato «mafiosi, mafiosi» e alzato cartelli con scritto «onestà». Poi hanno cominciato a leggere le intercettazioni dell'inchiesta su Mafia capitale in favore dei telecamere.







Composita comunque la protesta che ha animato oggi piazza del Campidoglio contro il sindaco Ignazio Marino. Oltre a esponenti grillini, c'erano anche esponenti di Ncd, Fratelli d'Italia, Noi con Salvini e Sovranità, il soggetto politico che ha Casapound fra i fondatori.







La folla che ha assediato il Campidoglio ha protstato al grido «Mafiosi», «Marino vaff...» e ha chiesto a gran voce «Onestà», «Legalità, trasparenza e sicurezza», «Dimissioni», «Tutti a casa» ed «elezioni subito».







Intorno alle 17 in Campidoglio è poi tornata la normalità. I militanti del Movimento 5 Stelle, che dopo la seduta del consiglio comunale si erano intrattenuti in Aula, hanno abbandonato palazzo Senatorio.







Il sindaco Ignazio Marino ha lasciato poi il Campidoglio in bicicletta senza rilasciare dichiarazioni. A un contestatore che gli ha urlato «dimettiti» il primo cittadino ha risposto alzando la mano in segno di vittoria e si è allontanato pedalando verso via dei Fori imperiali.







«#CasaPound a #Roma tenta l'assalto al Campidoglio con i 5Stelle. #Sorial 5S da #Sky invita tutti a raggiungerli. Neofascismo in diretta», ha scritto su Twitter Emanuele Fiano, responsabile riforme e sicurezza del Pd.







«Questo consiglio deve essere sciolto immediatamente e tornare ad elezioni. Noi vogliamo elezioni subito non si può andare avanti così. Come vedete Buzzi nella sua lista della spesa ne aveva per tutti, Marino, Alemanno Marchini, tutti... sta tutto nelle intercettazioni», dice il parlamentare del M5S Vito Crimi in Campidoglio per la protesta pentastellata.







Marchini: querelo Crimi, legalità è nostro valore. «La legalità è un valore per noi e alla legge ci siamo rivolti per querelare e chiedere un cospicuo risarcimento danni al senatore Vito Crimi per le affermazioni ingiuriose da questi rilasciate oggi nei miei confronti». Lo dichiara in una nota Alfio Marchini «Gli consiglio vivamente di cominciare a mettere i soldi da parte perché non permetterò mai a nessuno di oltraggiare il mio nome e quello della mia famiglia - continua -. Inoltre, prima di parlare, gli suggerisco di informarsi sull'operato dei propri consiglieri, sicuramente degnissime persone, ma che hanno avuto, ad esempio, la colpa di aver partecipato alla Commissione Patrimonio che diede l'ok alla svendita del patrimonio immobiliare del Comune, nelle cui liste figurava l'immobile della cooperativa di Buzzi. Come riportato dalla stampa, in quella seduta, alla quale non partecipò nessun membro della Lista Marchini, l'unico voto contrario fu quello della consigliera Mennuni dell'Ncd. Questa non è un'illazione ma un fatto concreto e grave: si autoproclamano guardiani del bene e poi sono stati conniventi consentendo che si compisse un atto inopportuno e grave. Di doppiopesismo morale in questo Paese ne abbiamo già avuto fin troppo».







La replica del M5s. «Il Movimento 5 stelle Roma e nello specifico Daniele Frongia e Marcello De Vito hanno espresso, nelle sedute delle comissioni Patrimonio e Bilancio, parere contrario, come si evince chiaramente dai verbali approvati e pubblicati da molti mesi sul sito del Comune (voto contrario alla 88/2013 e voto contrario al maxi-emendamento della stessa delibera).







«Roma Libera». Questo il coro intonato da esponenti di FdI che sono saliti insieme a rappresentanti di Gioventù nazionale sulla scalinata del Campidoglio e esponendo uno striscione con su scritto: «Mafia capitale, Marino dimettiti, elezioni subito». Esposto anche un grande cartello che, riprendendo una nota marca di sigarette, recita «Marino nuoce gravemente a Roma».







«Siamo in piazza del Campidoglio con i cittadini a chiedere le dimissioni di Marino - si legge in una nota diffusa da Ncd -. Il ruolo di Marino nelle indagini di Mafia Capitale è stato inesistente: mai e in nessun caso il Sindaco è arrivato prima della Magistratura. Anzi molti dei personaggi coinvolti nell'inchiesta sono stati direttamente scelti dal Sindaco. Anche alla luce delle dichiarazioni del Prefetto Gabrielli che ha parlato di malagestione e corruzione della macchina amministrativa e dopo gli ulteriori arresti di queste ultime ore, le dimissioni di Marino appaiono come un atto dovuto e di responsabilità, per non esporre la Capitale al rischio di scioglimento per Mafia».







Grillo: OccupyCampidoglio, il Comune va disinfestato. «Si sono barricati dentro per non fare entrare i cittadini. Non durerà a lungo». Così il blog di Beppe Grillo che in un post dal titolo #OccupyCampidoglio riporta la cronaca della giornata di assedio M5s al comune di Roma. «Si è tenuta alle 15 la riunione lampo del Consiglio Comunale con la partecipazione del sindaco Marino, il M5S era lì per chiedergli cortesemente ma in maniera decisa di andarsene. Roma non merita questo marciume!» scrivono i 5 Stelle che commentano: «MafiaCapitale è uno scandalo senza fine, il Comune di Roma va resettato e i legami con la mafia recisi, il Campidoglio deve essere disinfestato, i cittadini devono riappropriarsi delle Istituzioni e riportare l'onestà nella Capitale».







«I consiglieri comunali e regionali e i portavoce M5S alla Camera e al Senato insieme a centinaia di cittadini - racconta il blog - si sono presentati davanti al Campidoglio per chiedere le dimissioni di Marino e nuove elezioni subito. Volevano entrare dentro la sala, ma non gli è stato permesso. Per la prima volta le porte del Campidoglio sono state chiuse. Si sono barricati dentro per non fare entrare i cittadini. Non durerà a lungo».</column>
        </table>
        <table name="tblWebData">
            <column name="Article">Tensione in Campidoglio per la prima riunione del Consiglio comunale dopo gli arresti dell'inchiesta su Mafia capitale. Un gruppo di parlamentari, consiglieri regionali e comunali del Movimento 5 stelle è accalcato all'ingresso di palazzo Senatorio dove per ora viene impedito l'accesso a chiunque. Alle 15 è convocata la riunione del Consiglio. Gli esponenti grillini urlano: mafiosi, mafiosi.</column>
        </table>
        <table name="tblWebData">
            <column name="Article">Sei arresti da parte della Guardia di finanza per appalti truccati: tra le gare nel mirino anche quella del 2010 relativa al restauro dell'aula Giulio Cesare del Campidoglio, dove si riunisce il Consiglio comunale di Roma. La gara sarebbe stata affidata a trattativa privata a Fabrizio Amore, imprenditore coinvolto in Mafia Capitale.







I provvedimenti sono stati emessi dal Gip di Roma che contesta agli arrestati, a vario titolo, i reati di associazione a delinquere, truffa aggravata e continuata in danno del comune di Roma, falso, turbativa d'asta, emissione e utilizzo di fatture false, indebite compensazioni d'imposta, sottrazione fraudolenta al pagamento delle imposte con l'aggravante del reato transnazionale, commesso in Roma, Lussemburgo e altrove.







Una ventina sono invece le persone indagate. L'inchiesta degli uomini del Comando unità speciali della Guardia di Finanza ha consentito di scoprire una serie di truffe nel settore degli appalti pubblici. Tra questi, quello relativo al restauro della sala dove si riunisce il Consiglio comunale di Roma, che vedrebbe coinvolti un alto dirigente della Sovrintendenza dei beni culturali di Roma e l'imprenditore Amore.







In sostanza, le indagini avrebbero consentito di accertare che l'imprenditore arrestato fosse più che sicuro di vincere la gara tanto da stipulare contratti ed effettuare pagamenti in acconto ai subappaltatori alcuni giorni prima dell'apertura delle buste contenenti le offerte. Il patto tra gli appartenenti all'associazione, sostiene la Finanza, ha fatto sì che alla gara fossero infatti invitate esclusivamente società riconducibili allo stesso soggetto economico.







L'indagine ha anche evidenziato come fossero ben radicati i rapporti tra Amore e una serie di personaggi all'interno degli uffici di Roma Capitale: l'imprenditore infatti tramite sue società, controllate da società lussemburghesi, ha concesso in affitto al Comune due strutture residenziali in zona Ardeatina per la gestione delle emergenze abitative della Capitale. E il Campidoglio, per diversi anni, ha pagato circa 2.250 euro al mese per ogni appartamento.







Ma alcune di queste unità immobiliari, anzichè essere destinate all'emergenza casa, erano utilizzate da Amore per fini propri. I finanzieri hanno inoltre scoperto un'evasione fiscale di oltre 11 milioni da parte di Amore attraverso un gruppo di società a loro volta controllate da imprese con sede in Lussemburgo.</column>
        </table>
        <table name="tblWebData">
            <column name="Article">«Dobbiamo dire con chiarezza cosa è accaduto e cosa sta accadendo a Roma. Appena mi sono insediato vedevo cose alla 'Blade Runner' e ho avuto difficoltà con il precedente Governo: ci sono voluti 5 mesi per convincere Saccomanni per fare arrivare la Guardia dl Finanza in Campidoglio». Così il sindaco di Roma, Ignazio Marino, è tornato sulla questione Mafia Capitale alla direzione del Pd al Nazareno.



«Stiamo cambiando davvero le cose. Lo vogliamo dire che prima c'erano i ladri? Che molte delle persone che avevano cariche apicali con Gianni Alemanno adesso sono state arrestate e cacciate. Il sindaco precedente è indagato per associazione mafiosa. Lo vogliamo dire? Ma tutto ciò lo stiamo cacciando per sempre», ha continuato.







In questi anni ammette di aver incontrato delle «resistenze anche nel Pd romano a fare cambiamenti come per i vertici Acea a adesso però non parlano più. In questa città stiamo cambiando tutto ma dobbiamo dirlo con chiarezza: un'epoca è finita e nella nuova epoca questo partito fa quello che è giusto e non quello che conviene».</column>
        </table>
        <table name="tblWebData">
            <column name="Article">«Comprendo che il PD con orgoglio difenda Zingaretti e Marino e che si batta perché non si faccia di tutta l'erba un fascio. Il PD ha una storia antica e seria che merita rispetto, così come lo meritano i romani che da due anni non sono ben amministrati come era nelle loro aspettative ed ancora oggi è nei loro diritti».



«Quello che sta emergendo - dice il consigliere Alfio Marchini in un'intervista a Radio 24 - è solo la punta di un iceberg, come denunciai pubblicamente nelle elezioni del 2013. La città, a prescindere dagli scandali attuali, non è gestita ed è allo sbando dai rifiuti, alla sicurezza fino ai trasporti. Per capire il futuro è sufficiente prendere atto della paralisi del comune da dicembre ad oggi. I romani non si meritano questa agonia: subito un commissario e poi elezioni».</column>
        </table>
        <table name="tblWebData">
            <column name="Article">«Poco meno di un'ora fa ho notificato l'apertura del procedimento per l'iter di commissariamento dell'appalto da 100 milioni alle cooperative coinvolte in Mafia capitale per la gestione di aluni servizi al Cara di Mineo».



Lo afferma il presiedente dell'Autorità nazionale anticorruzione, Raffaele Cantone, ospite di Lilli Gruber a Otto e mezzo su La7. «L'appalto -ha aggiunto Cantone- ci è parso, anche prima dell'inchiesta e di leggere le intercettazioni, che non fosse regolare».







«Commissariare il Comune di Roma è un'ipotesi complicata: conosco bene la normativa sullo scioglimento dei consigli comunali e posso dire che dal punto di vista giuridico non bastano i reati, bisogna dimostrare anche che le infiltrazioni abbiano inquinato la macchina amministrativa, che a Roma è enorme. Penso che il prefetto di Roma abbia quindi un compito difficile», ha aggiunto il presidente dell'Autorità nazionale anticorruzione. «Rispetto la Cassazione che ritiene legittimo e configurabile il reato di associazione mafiosa nel caso dell'inchiesta di Roma -ha detto- C'è da dire che da tempo le mafie usano la corruzione come strumento di pressione piuttosto che l'intimidazione».</column>
        </table>
        <table name="tblWebData">
            <column name="Article">Il giudice del lavoro boccia la rotazione dei dipendenti capitolini. A darne notizia è la Cisl. Il provvedimento era stata adottato su spinta dell'Autorità Anticorruzione. «Il Tribunale del Lavoro ci ha dato ragione su un ricorso presentato per le rotazioni illegittime messe in atto dal Campidoglio nell'ambito del piano anticorruzione. Per il giudice - dice Roberto Chierchia della Cisl - l'amministrazione non ha ottemperato alla dovuta informazione e trasparenza nei procedimenti attuati e ha avuto un comportamento anti sindacale. L'amministrazione è stata condannata a ricollocare il vigile, per cui era stato fatto ricorso, nella sua posizione e a pagare le spese legali».</column>
        </table>
        <table name="tblWebData">
            <column name="Article">Salvatore Buzzi, il ras delle coop sociali romane, difende Massimo Carminati e il suo patrimonio minimizzando l'azione corrutrice delle tangenti che riguarderebbe, semmai, «solo il 3% del fatturato».



Collegato in videoconferenza dal carcere di Nuoro durante un'udienza della sezione Misure di Prevenzione del tribunale di Roma, oggi Buzzi ha affermato davanti ai giudici che «Carminati è una brava persona» e ha idealmente blindato i suoi soldi opponendosi alla confisca della sua abitazione, comprata con denaro «pulito», e sostenendo che «qualora ci fosse stata corruzione questa avrebbe inquinato solo il 3% del fatturato della coop che si aggira sui sei milioni annui».







Insomma poca cosa rispetto al giro d'affari del suo impero, con una liquidità di 16 milioni di euro, che gli fruttava uno stipendio di 200 mila euro l'anno. Buzzi insomma non cede di un millimetro e sembra anzi rivendicare la «bontà e la pulizia» della sua attività economica. L'udienza di oggi, fissata da tempo e che riguardava la richiesta di confisca di alcuni beni, tra cui l'abitazione di Buzzi, arriva proprio a pochi giorni dalla seconda grande retata nella maxinchiesta sul malaffare all'ombra del Campidoglio. In video-conferenza dal carcere di Nuoro, dove Buzzi è detenuto da alcuni mesi con l'accusa di associazione a delinquere di stampo mafioso, il presunto braccio destro di Carminati ha chiesto la parola per fare dichiarazioni spontanee.







Dichiarazioni con cui non ha rinnegato nulla. In primo luogo il rapporto che lo lega con l'ex Nar Carminati. «Massimo è una brava persona, con me si è comportato sempre bene -ha affermato - si è comportato bene perchè avevo procurato lavoro alla cooperativa, avevo fatto ottenere una fornitura di pasta a costi vantaggiosi».







Amici in affari, insomma. E di affari ha poi parlato Buzzi. «Ammettendo che ci sia stata corruzione - ha aggiunto il ras delle coop - questa riguarda solo il 3 per cento del fatturato della cooperativa. Quindi poca cosa». «La cooperativa - ha aggiunto Buzzi - ha 16 milioni di euro di liquidità ed aveva un giro d'affari di sei milioni l'anno. Quindi il 3% del fatturato è un'inezia». «Non è un'ammissione di colpa ma un ragionamento per ipotesi - ha subito precisato il difensore di Buzzi, Alessandro Diddi - se le corruzioni attribuite al mio assistito fossero fondate queste inciderebbero in una percentuale minima sul fatturato e, conseguentemente anche sullo stipendio di Buzzi», circa 200 mila euro l'anno.







Buzzi in virtù di ciò ha detto di «opporsi alla confisca della propria abitazione, costata 910 mila euro». Il ras delle coop romane contesta infatti il convincimento della procura che l'immobile sia stato acquistato con danaro di provenienza illecita. Al vaglio dei giudici inoltre anche la richiesta della procura di Roma di disporre le misure di sorveglianza speciale e obbligo di soggiorno per tre anni e la confisca di beni anche per altri nove indagati. Sul fronte dell'attività istruttoria domani proseguiranno gli interrogatori di garanzia per gli arrestati, in tutto 44, nella seconda ondata dell'inchiesta che ha scosso i palazzi del potere di Roma. Domani tocca a chi è stato posto ai domiciliari.</column>
        </table>
        <table name="tblWebData">
            <column name="Article">L'opposizione lo reclama a gran voce. Lui, il sindaco Ignazio Marino, per il momento temporeggia. Domani, alle 15, primo consiglio comunale dopo gli ultimi 44 arresti di Mafia Capitale.



La convocazione è stata decisa dalla conferenza dei



presidenti dei gruppi, riunitasi oggi. All'ordine del giorno dei lavori dell'Aula la sostituzione temporanea dei consiglieri sospesi, dopo la nuova ondata di arresti che hanno falcidiato l'assemblea (Mirko Coratti e Pierpaolo Pedetti del Pd, Massimo Caprari di centro democratico e Giordano Tredicine di Forza Italia).







Marino non sa se parteciperà ai lavori di domani. La minoranza non ci sta. Il leghista Marco Pomarici attacca: «Il sindaco non ha dato disponibilità per essere domani alle 15 in Aula e relazionare all'Assemblea capitolina. È una cosa vergognosa. Non lo avrebbe fatto neanche il peggiore sindaco del mondo, cosa che è lui». «È assurdo - ha concluso il capogruppo di FdI, Fabrizio Ghera - che il sindaco non si presenti in Aula in una situazione del genere. Ho inoltre inviato una lettera a tutti i consiglieri per invitarli a dimettersi così da raggiungere le 25 firme



necessarie allo scioglimento del Comune».







Il capogruppo di Forza Italia Davide Bordoni insiste: «Marino deve riferire».







Sicuramente in settimana sarà in programma un consiglio straordinario su Mafia Capitale. Mentre si svolgeva la conferenza dei capigruppo Debora Serracchini, vicesegretaria del Pd e governatrice del Friuli, ha avuto un incontro con Marino: «Da Ostia al cambio del capogruppo del Partito democratico, nessuno è rimasto al suo posto. Il Pd ha agito nel proprio partito molto prima che lo facesse anche la magistratura. Noi siamo coerenti con questo percorso. Il Pd democratico e nazionale supporta fortemente e convintamente l'azione di Marino e



quella di Zingaretti. Abbiamo commissariato il Pd romano perché riteniamo effettivamente che ci sia molto da fare».</column>
        </table>
        <table name="tblWebData">
            <column name="Article">I soldi volavano all'estero già all'inizio degli anni Duemila. È dagli atti dell'inchiesta su Mafia capitale risulta che già nel 2001 i “risparmi” di Salvatore Buzzi, il re delle coop e braccio destro di Massimo Carminati, finissero su cassette di sicurezza e conti a San Marino. Centinaia di milioni di lire in contanti. Poi euro sempre cash. Denaro che veniva investito in valori mobiliari, pronti contro termine. Se fossero i risparmi dell'ex detenuto o se Buzzi portasse fuori dai confini italiani soldi altrui non è ancora chiarito. Ma adesso si va indietro nel tempo.







IL LIBRETTO AL PORTATORE



È il 14 agosto 2001 quando Buzzi, insieme all'allora moglie Silvana Costantini, si intesta una cassetta di sicurezza in una banca di San Marino. Il giorno prima, la signora Costantini aveva aperto un libretto al portatore. Il 29 settembre del 2003, quando la cassetta e il libretto vengono chiusi, Buzzi e la moglie aprono il conto corrente numero 02/0210/5506266 e il conto di deposito titoli numero 19/02011020122.







LE MOVIMENTAZIONI



All'apertura del libretto al portatore, il 13 agosto 2001, la signora Costantini deposita in contanti 400 milioni di vecchie lire. Il 16 novembre dello stesso anno, «data in cui - si annota - corrisponde anche una visita presso la cassetta di sicurezza da parte di Costantini» la signora preleva quattro milioni di lire in contanti. Un altro versamento, sempre cash, ma questa volta di 50 mila euro è del 16 giugno 2003. Il 29 settembre 2003 (anche in quell'occasione la signora Costantini - viene annotato - scende nel caveau della banca per aprire la cassetta di sicurezza) la moglie di Buzzi preleva 50.800 euro in contanti. Il 29 settembre 2003 sul conto cointestato Buzzi-Costantini vengono trasferiti 214,975 mila euro. Dal gennaio 2005 a novembre 2006, invece, con bonifici e assegni i soldi dal libretto la moglie di Buzzi trasferisce oltre 218 mila euro nel conto cointestato col marito. Tutti i rapporti bancari nella banca del Titano vengono chiusi nel 2006.







LE IPOTESI



La provenienza di quantitativi di denaro in contanti portati all'estero è tutt'altro che chiara. Sono due le ipotesi, la prima è che si trattasse di fondi neri, magari sottratti ai bilanci con false fatturazioni e che servissero per pagare tangenti. L'altra possibilità è che lo stesso Buzzi gestisse denaro altrui e che, per conto di terze persone portasse i soldi all'estero. È chiaro però che il business del re delle coop era giù in attivo 14 anni fa.







PRIMA DI ALEMANNO



Della gestione del Campidoglio prima dell'arrivo di Alemanno, Buzzi parla il 17 novembre 2013. È in macchina con la sua compagna, Alessandra Garrone, si lamenta di non avere abbastanza tempo da dedicare alla figlia: «Lo sai che forse a quei tempi c'avevo più tempo c'avevo meno cazzi, questo è il problema, non c'era Formula sociale ambiente, non c'era Eriches (due delle coop di Buzzi ndr)». E La Garrone: «Solo 29 giugno». Buzzi continua: «Niente non c'era niente… e quindi quali problemi c'avevamo? C'avevamo il vento a favore, c'era Rutelli, davvero tu ce pensi, c'avevamo Rutelli, la Depretis assessore, all'Ama stavamo ‘na favola stavamo». Alessandra Garrone scherza: «Va be, nel '95, quanto fatturava? nel '99, fatturava otto nove milioni delle vecchie lire... nel novantacinque quanto avrà fatturato, un po' di meno». Buzzi risponde: «due milioni». E la Garrone: «di euro... da due... a cinquantasei... de che stamo a parlà, stamo due a cinquantasei». Evidenziando, come sottolineano i carabinieri del Ros, che con Alemanno gli affari erano cresciuti in maniera esponenziale.







CINQUE ANNI ALL'OPPOSIZIONE



E' sempre Buzzi a ritornare indietro nel tempo: «La prima diversificazione la facciamo nel '96 con i rifiuti… e un pochino di pulizia con cinque persone, facevamo e mense addirittura, nel '96 incominciammo i rifiuti e non abbiamo più smesso… cominciammo il 29 giugno… pensa come a Palombara e Zagarolo insieme, poi nel '99 viene “Formula sociale”, “L'Apostrofo” e nel 2001 “Formula Ambiente”, nel 2003 Eriches, nel 2006... nel 2007 29 Giugno servizi e poi a questo ciaccoppi pure l'instabilità politica perché con Marino semo andati al Sindaco ostile». E la Garrone: « bhee certo se aveva vinto Alemanno eravamo più tranquilli». «Se aveva vinto Alemanno stavamo a cavallo», dice Buzzi. La donna conclude: «Vabbè, però sai questi cinque anni di opposizione hanno fatto in modo che la cooperativa si attestasse ancora di più a livello cittadino».</column>
        </table>
        <table name="tblWebData">
            <column name="Article">Più che un furto, uno schiaffo: era la notte tra il 16 e il 17 luglio del 1999 quando un commando, guidato da Massimo Carminati, violò il caveau della Banca di Roma all'interno del Tribunale di piazzale Clodio. Uno dei luoghi che avrebbe dovuto essere tra i più difficili da espugnare, e anche uno dei meno attraenti per comuni “cassettari”, visto l'indice di rischio. Vennero svaligiate 147 cassette di sicurezza su 900.







A distanza di anni, dopo indagini, arresti e tre gradi di giudizio, sono gli atti dell'inchiesta Mafia capitale a confermare quella che è sempre sembrata l'unica vera ragione del colpo: acquisire documenti per ricattare giudici e avvocati. È proprio Salvatore Buzzi, che del Nero conosce fama e misteri, a tirare in ballo la vecchia storia, mentre con l'ex brigatista Emanuela Bugitti discute su quale sia il modo più rapido per recuperare atti riferibili alla locazione di un complesso immobiliare, di nuova costruzione, a Nerola.







La chiave di tutto è ancora una volta Carminati, a lui nessuno è in grado di dire di no. Ricorda Buzzi: «Lui fa na...na rapina alle cassette di sicurezza della...(furto al caveau della Banca di Roma, ndr)...trovano de tutto e de più». Aggiunge Bugitti: «Sono i giudici che mettono le cose». Allora Buzzi spiega: «Eh, qualcuno è ricattabile. Secondo te perché non è mai stato condannato. A parte questo reato, tutto il resto sempre assolto...».







CONDANNA LIEVE



Il furto al caveau costerà quattro anni di pena al Cecato, e decadrà l'associazione per delinquere. Una pena decisamente poco elevata che, comunque, si ridurrà a poco o niente nel 2006, quando potrà usufruire del terzo indulto della sua vita. I magistrati di Perugia che indagarono sulla razzia alla Banca di Roma sono riusciti a ricostruire i particolari di quel colpo grazie ad alcuni testimoni. Tra questi Giuseppe Cillari, le cui vicende giudiziarie sono legate all'omicidio Casillo e alle attività della Banda della Magliana. «Una sera - riferì ai pm - vennero da me Pasquale Martorello, Piero Tomassi e Stefano Virgili che volevano disfarsi dell'oro. È avvenuto dopo l'arresto dei carabinieri». All'incontro erano presenti l'ex cassettaro e neo-imprenditore Virgili, che di lì a poco verrà colpito da mandato di cattura, e altri complici del colpo. Ricorda ancora Cillari: «Mi hanno parlato di 5 quintali d'oro da piazzare e io ho detto che quell'oro valeva il prezzo di mercato meno il dieci per cento. Complessivamente 50 miliardi. Mi è stato detto che c'erano anche altri 5 miliardi di certificati, più un miliardo e 200 milioni in contanti. L'oro è stato sepolto prima nei pressi di Viterbo, poi a Montalto di Castro. Martorello sa dov'è».







IL TESTIMONE



I magistrati insistono per sapere se non gli sembri strano che i ladri si siano preoccupati solo dopo il furto di trovare un canale per riciclare i soldi. «Il vero scopo - rivela il ricettatore - non erano i soldi, ma i documenti che valgono molto più dei gioielli. So che hanno documenti importanti. Il motivo per cui è stato fatto il furto è stato quello di prendere dei documenti che potessero servire a ricattare i magistrati e so che i documenti sono stati trovati. Mi è stato riferito che il furto sarebbe stato commissionato a Virgili da alcuni avvocati, due romani. So che l'interesse era rivolto a documenti di magistrati, in modo da poterli ricattare per la gestione dei processi importanti che hanno su Roma. Uno di questi si trova a Montecarlo con Tomassi e tale Giorgio Giorgi, dei servizi segreti».







Individuare i mandanti non è stato possibile, il mistero rimane ancora aperto. Su Carminati e presunti ispiratori “politici”, poi, nessuno ha voluto aggiungere nulla. Nemmeno Vincenzo Facchini, uno dei complici nel colpo che ha scelto di collaborare. Davanti a quel nome ha manifestato addirittura un atteggiamento ostruzionistico, e al pm Mario Palazzi che gli ha chiesto dei suoi rapporti con il Nero, ha risposto: «Dottore, questa domanda mi mette sotto la ghigliottina. Io questo signore non lo conosco e non lo voglio conoscere».</column>
        </table>
    </database>
</pma_xml_export>