<?xml version="1.0" encoding="utf-8"?>
<!--
- phpMyAdmin XML Dump
- version 4.5.0.2
- https://www.phpmyadmin.net
-
- Host: localhost
- Creato il: Mag 21, 2016 alle 11:06
- Versione del server: 10.0.17-MariaDB
- Versione PHP: 5.6.14
-->

<pma_xml_export version="1.0">
    <!--
    - Database: 'IL MESSAGGERO'
    -->
    <database name="IL MESSAGGERO">
        <!-- Tabella tblWebData -->
        <table name="tblWebData">
            <column name="Article">Una tutela per il sindaco, perché la legge non consente il commissariamento. Dura poco più di un'ora il consiglio dei ministri che chiude il ”lodo” su Roma capitale con l'insolita e abile formula ampiamente concordata: l'affiancamento.



La decisione del Consiglio dei ministri: via al risanamento Sciolto il Municipio di Ostia. Le critiche dal centrodestra







La mafia «infetta» il Campidoglio, ma non ci sono elementi sufficienti per sciogliere il Consiglio, dice il ministro dell'Interno Angelino Alfano. Il numero uno del Viminale, dopo le limature dell'ultimo momento, affida poteri speciali al superprefetto Franco Gabrielli: otto settori sui quali lavorare, assicurando «proposte e indicazioni al sindaco», di più non si può. E ancora lo scioglimento del X municipio (Ostia), equiparato a un comune e la rimozione dei dirigenti (che intanto Ignazio Marino ha già allontanato) al posto dei quali, comunque, non saranno piazzati uomini della prefettura. Una partita, cominciata a dicembre scorso, con la bufera giudiziaria che ha travolto la città e portato il Campidoglio sull'orlo dello scioglimento per infiltrazioni mafiose. Nella diplomatica quanto funambolesca decisione finale ha pesato anche l'intervento del presidente della Repubblica Sergio Mattarella che, sin dal primo momento, aveva sottolineato l'inopportunità dello scioglimento per mafia del Campidoglio.







E alla fine sono due i grandi assenti: Ignazio Marino, che nel giorno del giudizio ha scelto di rimanere in ferie oltreoceano, e Matteo Renzi, che dopo le polemiche con l'invito al sindaco a «governare o andare a casa» preferisce non comparire in conferenza stampa. Parlano invece il ministro Angelino Alfano e il sottosegretario alla presidenza del consiglio Claudio De Vincenti. La partita è soprattutto politica. Renzi non commenta, Marino, che ha perso anche la chance sul Giubileo (interamente delegato al prefetto), dai Caraibi esprime soddisfazione. Le conclusioni della commissione prefettizia sono sul tavolo, Alfano le cita: «È indubbio - dice Alfano - che il lavoro svolto dalla commissione di accesso abbia evidenziato una situazione amministrativa caratterizzata da gravi vizi procedurali. La legge prevede il commissariamento, ma abbiamo ritenuto che per questo non sussistessero i presupposti e che ci fossero invece per un supporto del Viminale allo scopo di cambiare la rotta».







LA DECISIONE



Marino resta sindaco ma dovrà consultare Gabrielli. «Ho chiesto lo scioglimento del municipio di Ostia. E intendo incaricare il prefetto di Roma, insieme con il sindaco, di indicare gli interventi da fare su alcuni dipartimenti, atti e procedimenti», dice ancora il ministro. Sono otto gli ambiti di intervento delegati al supeprefetto: Ambiente, Patrimonio, Servizi sociali (emergenza abitativa, campi nomadi, rom), i regolamenti dell'amministrazione comunale, la revoca degli affidamenti senza gara, una lista di ditte fiduciarie per l'affidamento dei servizi, il monitoraggio della centrale unica degli acquisti, i controlli interni, la verifica e la revisione degli appalti. Per il X Municipio, sciolto per mafia ed equiparato a un comune, ci sarà una commissione composta dal prefetto Domenico Vulpiani, dal viceprefetto Rosalba Scialla e da Maurizio Alicandro.







LE REAZIONI



Matteo Orfini, commissario del Pd romano appare soddisfatto, «Il Consiglio dei ministri - commenta - ha certificato che il Comune di Roma non va sciolto per mafia e ha assunto provvedimenti che aiuteranno a contrastare la criminalità e affrontare al meglio l'anno giubilare. Decisioni importanti, che dimostrano la bontà della tesi che abbiamo sostenuto ma che non devono portarci a nascondere le difficoltà che la capitale sta vivendo». Di segno opposto le reazioni di Alfio Marchini, già candidato a sindaco di Roma e consigliere di opposizione in Campidoglio: «Tutto come previsto: hanno commissariato il sindaco invece di commissariare il Comune. Un pastrocchio che non fa altro che aumentare la confusione. Mi chiedo dove sia finita la dignità di Marino che accetta una decisione così umiliante, commenta Alfio Marchini. Più duro il senatore di Forza Italia Maurizio Gasparri: «Secondo le previsioni - dice - il consiglio dei ministri ha protetto la mafia.







Questa la verità che emerge dalla decisione di non sciogliere il Comune di Roma e di assumere farsesche, ridicole e nauseabonde scelte come quella di sciogliere il Municipio di Ostia». Mantre il deputato forzista Daniela Santanché afferma: «Alfano è un servo sciocco del Pd, salva Marino per salvare se stesso. I romani assolutamente abbandonati si tengono un mezzo sindaco e la città peggio di prima». Ma rimangono i dubbi e il consigliere comunale radicale Riccardo Magi manifesta le sue perplessità: «Alfano spieghi in base a che norma attribuisce a prefetto poteri di indirizzo senza commissariamento».</column>
        </table>
        <table name="tblWebData">
            <column name="Article">Chi lo conosce sa che la nuova missione non lo spaventa: «Franco ha fatto di peggio nella sua vita: ha raddrizzato una nave di 114mila tonnellate, lunga 300 metri». Per Gabrielli la nuova Concordia da tirar su si chiama Roma. Solo che questa volta gli «strumenti» per rimettere in asse la barca sono ancora tutti da costruire dal punto di vista giuridico. In compenso soffia una bufera politica da cento nodo. Di sicuro la vicenda dei «super poteri» lo fa sorridere. E da buon toscano con la battuta sempre in canna non ha potuto esimersi dal commentarla con il suo staff: «Se non mi sbaglio Super Pippo, mangiava le arachidi...». La faccenda, scherzi a parte, è tremendamente seria.







IL SUMMIT



E ieri i vertici di Palazzo Chigi lo hanno in qualche senso rincuorato sul percorso da compiere. Che sarà delineato nelle prossime ore. L'ex capo della Protezione civile ha già in mente una road map chiara: massimo rigore nel ruolo di supervisore del Comune, ma nessuna sovrapposizione con il sindaco Marino. Non sarà né la sua balia, né il suo tutore. «Come sempre applicherò le leggi».



?



I due, almeno fino a oggi, hanno un «ottimo rapporto». Non a caso raccontano che l'arrivo di Gabrielli a Palazzo Valentini il 2 aprile scorso, al posto del poco amato Giuseppe Pecoraro, sia stato caldeggiato anche da «Ignazio». Ieri i due si sono sentiti, dopo il consiglio dei ministri, per fare il punto. I rapporti personali dunque al momento reggono. Gabrielli nella sua carriera ha sempre ripetuto questo mantra: «Sono un uomo dello Stato, voglio rimanere fuori dalla politica».



Ora è un po' più difficile. Forza Italia, per dirne una, lo attacca dalla mattina alla sera. Il senatore Maurizio Gasparri si è quasi specializzato nel «tiro a Gabrielli». In maniera un po' confusionale e pasticciata ne avrà già chiesto le dimissioni una dozzina di volta. Il «bersaglio mobile» sorride, incassa e guarda avanti. E così farà anche questa volta. Ecco perché poco si cura dell'etichetta che gli hanno appiccicato: «Sei l'uomo di Renzi». Anche se, come raccontano i retroscena, mesi fa durante i picchi di gelo tra Governo e Comune, proprio il prefetto disse «no» all'ardita ipotesi del premier: «Sfiducio Marino, fai il commissario per 12 mesi, poi ti candido sindaco di Roma con il Pd».







La risposta, secondo le ricostruzioni circolate a Palazzo Chigi, fu sempre la stessa: «Mi spiace, presidente, ma io sono un funzionario dello Stato: la politica per me è un ricordo di gioventù». Quando «Franchino, sempre con un impermeabile nero - ricorda un parlamentare del Pd, ex Margherita - frequentava con noi la sinistra Dc, era amico di Lusetti, partecipava alle riunioni, ma poi aveva sempre quella fissa: voglio fare il poliziotto».







GLI OBIETTIVI



E tra poco quel sogno potrebbe coronarsi ai massimi livelli: a giugno 2016 si decide il nuovo capo della Polizia. Tutti fanno la corsa su di lui, dietro a certi attacchi politici c'è anche questa partita. Ma prima c'è la Capitale.







Da ieri Gabrielli è il dominus di Roma: deve bonificare il Campidoglio e soprattutto coordinare il Giubileo. Un evento per il quale i ritardo è il peggior nemico. Il prefetto vigilerà, anche in questo caso, su lavori e servizi sanitari, organizzazione e forze di sicurezza. Il premier tiene molto a questo appuntamento. Sa che «vale come quattro Expo». Sa che qualsiasi sbavatura potrebbe avere un'eco mondiale con 33 milioni di pellegrini previsti durante l'Anno Santo straordinario. Altro che i funerali del boss Vittorio Casamonica. Incidente tecnico (clamoroso) che ha sbattuto ancora una volta Gabrielli nei pastoni delle dichiarazioni politiche, con la consueta richiesta di dimissioni da parte del centrodestra, sponda forzista. Le esequie show del boss sono state la dimostrazione del metodo usato dal prefetto: pubblicamente ha difeso la squadra, spiegando che la «falla nel sistema» aveva tante colpe, in privato ha strigliato i vertici delle forze dell'ordine e della questura all'insegna «del mai più», precisando che intanto non sarebbero rotolate teste. («Se mai sarà, la prima sarà la mia»). Un approccio democristiano? Può essere. Ma di sicuro non all'insegna dello scaricabarile.







Adesso la sfida è diversa: si tratta di mettere in sicurezza e di far funzionare una macchina amministrativa rosicchiata da Mafia Capitale e ora poggiata su un fianco. Una nuova Concordia, appunto. Ecco perché Renzi lo ha scelto, proprio perché il personaggio ha la fama di «essere uno molto operativo». E di rompere così la narrazione del burocrate che coordina gli uffici territoriali del Governo in doppiopetto grigio e fazzoletto bianco nel taschino. Da cui ora più che altro deve spuntare una formula magica: bonificare Roma, fare il sindaco ombra, senza oscurare ancora di più Marino. Sapendo che c'è un'alba: giugno 2016.</column>
        </table>
        <table name="tblWebData">
            <column name="Article">”La ”giunta prefettizia” decolla dopo il consiglio dei ministri di ieri mattina. Il ”governatorato di Gabrielli” parte senza un euro in più dalle casse statali ma con l’aggiunta di molti poteri. Quelli che, a giudizio del ministro dell’Interno Angelino Alfano, dovrebbero servire per estirpare la corruzione che da tempo abita in ben tre dipartimenti amministrativi della Capitale. «Ora Marino non ha scuse, se ne è capace governi». Matteo Renzi, che ieri in consiglio dei ministri ha speso pochissime parole sulla relazione del responsabile del Viminale, continua a mantenere nei confronti del primo cittadino della Capitale un atteggiamento molto cauto pur sapendo che da ieri successi ed insuccessi della Capitale ricadranno anche su palazzo Chigi.







PINNE



Resta il fatto che malgrado le mediazioni del commissario del Pd Matteo Orfini e del prefetto, i rapporti tra i due continuano ad essere complicati dall’imprevedibilità del sindaco-marziano che resterà nei Caraibi ancora per qualche tempo. A Renzi, ovviamente, l’atteggiamento del primo cittadino della Capitale non piace. «Vacanze troppo lunghe e troppo distanti specie in questo momento», continua a sostenere il renziano Michela Anzaldi. Ieri, durante la conferenza stampa seguita al consiglio dei ministri, il sottosegretario De Vincenti e il ministro Alfano hanno preferito sorridere evitando di dare un loro giudizio sulle esotiche vacanze del sindaco che scrive libri sotto l’ombrellone. Ancora meglio ha fatto lo stesso Renzi che non si è neppure presentato in conferenza stampa malgrado poco prima, in consiglio dei ministri, si fosse lamentato dei problemi di comunicazione che il governo ha: «Non comunichiamo abbastanza le cose che facciamo. Sono tante, ma non arrivano ai cittadini».







Evidentemente la soluzione su Roma, trovata dal governo e dal sottosegretario De Vincenti, non rientra per Renzi tra le cose di cui vantarsi personalmente. Almeno per ora. Almeno sino a quando la giunta Marino non darà quel segnale di svolta che si attende da troppo tempo. Aver evitato lo scioglimento per mafia della Capitale, il governo lo ritiene un successo, ma il complesso meccanismo che cintura il sindaco è da sperimentare e l’avvicinarsi del Giubileo rende il tutto ancor più complicato. Marino, dai Caraibi e in stretto contatto con la fedelissima assessora Alessandra Cattoi, si dice «soddisfatto» anche se non riprende l’aereo e non chiama il presidente del Consiglio.







OCCHIALI



Dal canto suo, Renzi incrocia le dita e spera di bissare con il Giubileo il successo dell’Expo anche se in questo caso le incognite sono molte e l’imprevedibilità di Marino, insieme a quella vaticana, potrebbero ulteriormente complicare le cose. Gli «otto ambiti», come li ha definiti Alfano, che passano sotto la giurisdizione del prefetto Gabrielli mettono sotto tutela non solo il sindaco ma anche tutto il Pd capitolino che in un colpo solo viene svuotato di ogni potere e si appresta a celebrare un congresso cittadino dopo una sconfitta politico-amministrativa non da poco e che gli innesti dei parlamentari del Pd, Causi e Esposito, aggravano.







Dotato di super-poteri che arrivano sin dentro la macchina amministrativa, il prefetto Gabrielli da ieri viene nuovamente indicato come possibile successore dello stesso Marino anche se l’interessato continua a negare interessi per la politica.</column>
        </table>
        <table name="tblWebData">
            <column name="Article">«Tutto come previsto: hanno commissariato il Sindaco invece di commissariare il Comune. Un pastrocchio che non fa altro che aumentare la confusione che già regna sovrana a Roma. Mi chiedo dove sia finita la dignità di Marino che accetta una decisione così umiliante». Lo dichiara in una nota Alfio Marchini sulle decisioni prese in Cdm sulla Capitale.







«Da tempo affermo che a Roma serve una proposta politica che vada oltre i vecchi partiti e che coinvolga le migliori risorse di questa città». Scrive Marchini, rispondendo all'appello del commissario del Pd Roma Matteo Orfini.







«Solo così si potranno risolvere le grandi criticità di Roma - continua - La sicurezza e la legalità sono una di queste priorità e lo sfregio subito in questi mesi è intollerabile. Siamo gente seria e se invochiamo per le nostre proposte questo modello, abbiamo l'obbligo morale di appoggiare tutte le iniziative che fanno appello al bene di Roma abbattendo vecchi e vetusti steccati usati in passato per spartire e non certo per rivendicare rispettabili diversità di storie e valori».







Bordoni (Fi): «Alfano si vende al Pd e salva Marino». «Alfano si vende ancora una volta al Partito Democratico e salva Ignazio Marino. Le Istituzioni sono state umiliate come mai era successo in passato, nessun senso dello Stato, solo ansia di mantenere posizioni di potere. Una vergogna a cui ci auguravamo di non dovere assistere. È incredibile come si getti la polvere sotto il tappeto su un'amministrazione pesantemente compromessa dagli scandali, che viene tenuta in piedi da sordidi interessi di parte e si getti invece fango su un Municipio, come quello di Ostia, sacrificato all'altare del PD, pur non avendo personalità giuridica ed essendo parte integrante di Roma Capitale. Una decisione già annunciata, è stata infatti cristallina fin dall'inizio la volontà di spostare l'attenzione su Ostia per salvare la poltrona di Marino. Alzeremo il livello dello scontro politico dopo questo ennesimo graffio alla dignità politica della Capitale». Lo dichiara, in una nota, il Coordinatore Romano e Capogruppo in Assembea Capitolina di Forza Italia Davide Bordoni.







Alemanno: «Marino pensi a Roma». «Ignazio Marino è veramente fuori dal mondo. Dopo essere stato graziato dal Consiglio dei Ministri, a prezzo di un sostanziale commissariamento della sua attività, non trova niente di meglio che intervenire dal suo rifugio ai Caraibi per fare il solito gioco dello scaricabarile su ogni responsabilità». Lo afferma Gianni Alemanno.







«Saranno le indagini e i processi a stabilire tutti gli effettivi addebiti in un'inchiesta che coinvolge trasversalmente il ceto politico e amministrativo romano e nazionale - aggiunge - Marino invece di inseguire alibi puerili pensi a tornare a Roma e a cercare di dare risposte, se ne è capace, ad una città che non è mai stata abbandonata a se stessa come ora».</column>
        </table>
        <table name="tblWebData">
            <column name="Article">«Sono soddisfatto per le decisioni che arrivano dal Governo: si è tolta dal tavolo l'ipotesi dello scioglimento del Campidoglio e le parole di Alfano spazzano via i rumors sul commissariamento».







Così il sindaco di Roma Ignazio Marino in merito alle decisioni del Consiglio dei Ministri.







«Abbiamo trascorso due anni a snidare e colpire il male perché è il bene della città la stella polare del mio lavoro e di quello di tutta la mia giunta - aggiunge Marino - La mia amministrazione è determinata, in stretta collaborazione col Presidente del Consiglio Renzi e con il Governo, a realizzare tutto ciò che servirà alla buona riuscita del Giubileo, guardando con fiducia agli impegni che ci attendono e che rispetteremo».







«La collaborazione tra Campidoglio e Governo è un elemento di ricchezza e di sicurezza di grande importanza», continua il sindaco, «Mi hanno fatto piacere le parole del sottosegretario alla Presidenza del Consiglio, Claudio De Vincenti, che ci danno la certezza che Roma e l'Italia sono in grado di affrontare questo impegno e di poterlo fare con capacità e successo».</column>
        </table>
        <table name="tblWebData">
            <column name="Article">Il comune di Roma non sarà sciolto per mafia (sorte che toccherà solo al X municipio, quello di Ostia) ma sono state previste delle misure speciali, dei paletti, per mettere in sicurezza il Campidoglio. Lo ha deciso oggi il Consiglio dei ministri.







«Ho proposto, tenuto conto degli elementi di valutazione della relazione del prefetto, lo scioglimento del X municipio che il Consiglio dei ministri ha accolto», ha detto il ministro dell'Interno Angelino Alfano, sceso in sala stampa a Palazzo Chigi con il sottosegretario Claudio De Vincenti per spiegare le decisioni dell'esecutivo. Non c'era invece il presidente del Consiglio Matteo Renzi.







«Non c'è nessun commissariamento ma c'è un ruolo di raccordo operativo del prefetto di Roma come accaduto nell'esperienza dell'Expo», ha sottolineato De Vincenti parlando dell'organizzazione del Giubileo.







Sarà il prefetto Domenico Vulpiani a presiedere la commissione che gestirà il municipio di Ostia dopo lo scioglimento per mafia. Della commissione fanno parte anche il vece prefetto Rosalba Scialla e Maurizio Alicandro.







«È indubbio che il lavoro svolto dalla commissione di accesso abbia evidenziato una situazione amministrativa caratterizzata da gravi vizi procedurali. La legge prevedere il commissariamento, ma abbiamo ritenuto che per questo non sussistessero i presupposti e che sussistessero per un sopporto del Viminale per cambiare la rotta», ha affermato ancora Alfano.







«Ho dato avvio alle procedure per l'applicazione dell'art.143 del testo unico sull'ordinamento degli enti locali che prevede di applicare nei confronti del dirigente o dipendente comunale, determinate misure, qualora ne ricorrano i presupposti», ha affermato ancora il ministro dell'Interno, spiegando che tali misure prevedono la destinazione ad «altro ufficio o altra mansione» con «contestuale avvio del procedimento disciplinare».







«Ho proposto - ha aggiunto il ministro - di assicurare al prefetto di Roma la pianificazione con il sindaco di un piano di interventi di risanamento», su verde, ambiente, casa, immigrazione e campi nomadi. Previsto poi un aggiornamento dei regolamenti comunali, la «revoca in autotutela degli affidamenti senza regolari procedure concorsuali, un



albo delle ditte, monitoraggio della centrale unica degli acquisti, l'implementazione controlli interni, e una revisione dei contratti compresi quelli di servizio con l'Ama».







Per Roma il governo ha deciso «l'avvio dei procedimenti di verifica e revisione dei contratti, compresi quelli di servizio con l'Ama Spa per verificare le effettive condizioni e la sostenibilità tenuto conto della evoluzione normativa e contabile di tali contratti», ha rilevato ancora il ministro degli



Interni.







«Il Consiglio dei ministri ha varato una delibera che consente una riduzione dei tempi delle procedure a evidenza pubblica, non c'è nessuna deroga ma la possibilità di ridurre i tempi delle procedure in modo che le opere necessarie a gestire il Giubileo siano realizzate in tempo», ha sottolineato ancora il sottosegretario.







Per quanto riguarda i finanziamenti per il Giubileo «le risorse vengono dal bilancio del comune di Roma già a disposizione e dal piano di rientro di Roma Capitole. La prossima settimana faremo una riunione per chiarire gli spazi di bilancio all'interno delle risorse a disposizione», ha detto De Vincenti.







«Il governo è convinto che Roma ce la farà» ad affrontare la sfida del Giubileo, ha assicurato poi De Vincenti, secondo il quale il «governo affiancherà comune, prefettura e Regione perché il successo del Giubileo è il successo del paese, riguarda l'Italia nel suo insieme».







«Abbiamo fatto riferimento alla metodologia Expo, dove l'Autorità anticorruzione ha un compito di supervisione sulle procedure in modo da rafforzare l'azione della giunta capitolina in vista della realizzazione delle opere necessarie per il Giubileo», ha aggiunto il sottosegretario.







Per Roma «abbiamo previsto revoca in autotutela degli affidamenti senza regolari procedure concorsuali, un albo delle ditte, monitoraggio della centrale unica degli acquisti, l'implementazione controlli interna, e una revisione dei contratti compresi quelli di servizio con l'Ama», ha continuato Alfano.







«A questa domanda, se vuole, risponde il sottosegretario...». Il ministro ha poi risposto così alla domanda di un giornalista che gli chiedeva se fosse stata opportuna oggi la presenza di Marino a Roma in occasione del Cdm sulla vicenda di Mafia Capitale.







«Durante agosto il Comune di Roma è stato perfettamente attivo, Causi sta svolgendo egregiamente il suo compito, e la legge prevede proprio che i vice abbiano tutti i poteri del sindaco. Causi ha poi lavorato in stretto contatto con il sindaco», ha detto De Vincenti riferendosi alle polemiche sull'assenza del sindaco Marino, che è ancora in vacanza.







«Tutto come previsto. Sul Giubileo non mi pare ci siano novità. Come a Milano per l'Expò il coordinamento sarà dato al prefetto, non credo né Pisapia e Maroni si sentano commissariati. L'unica differenza purtroppo sono i soldi...» che per Roma non ci sono, ha commentato l'assessore alla Legalità del comune di Roma, Alfonso Sabella a Skytg24.</column>
        </table>
        <table name="tblWebData">
            <column name="Article">È in corso a Palazzo Chigi la riunione del Consiglio dei ministri che affronterà la relazione del ministro dell'Interno, Angelino Alfano, su Mafia Capitale. Il comune di Roma finirà sotto tutela. La linea scelta dal governo, sia per Mafia capitale sia per la gestione del Giubileo, è quella della durezza. Il ministro dell'Interno chiederà al governo di affidare al prefetto Franco Gabrielli il «cronoprogramma» degli interventi di bonifica dell’amministrazione. Il sindaco Ignazio Marino Marino sarebbe vincolato a concordare con la prefettura la riorganizzazione dei dipartimenti. Dubbi dei tecnici di palazzo Chigi. Si va verso la rimozione di alcuni dirigenti.







A otto mesi dall'esplodere dello scandalo Mafia Capitale, dunque il giorno del giudizio per Roma è arrivato. Il governo - il Consiglio dei ministri è in programma alle 12 - deve varare misure per il Giubileo che inizierà tra poco più di tre mesi e deliberare sulle proposte del ministro degli Interni per il Campidoglio infiltrato da Mafia Capitale.







Acuita dal caso Casamonica, è diventata spasmodica l'attesa per la riunione dell'esecutivo, aggiornata dal 6 agosto per la pausa estiva e per dare più tempo di riflessione sul dossier Gabrielli e sui provvedimenti per il Giubileo.







Il prefetto di Roma Gabrielli diventerà il dominus dell'amministrazione capitolina nel prossimo anno almeno, come supervisore dell'Anno Santo e tutore di fatto del sindaco e della sua Giunta. In entrambi i casi Gabrielli avrà un ruolo chiave, dopo aver già firmato un mese fa il rapporto finale sulla presenza di Mafia capitale nella macchina capitolina. Il prefetto di Roma avrà in sostanza in mano il volante dell'amministrazione, con il coordinamento delle iniziative per l'Anno Santo straordinario.







Ma a Palazzo Senatorio si preferisce parlare di «un aiuto» dal governo e dalla prefettura per gli impegni di rilevanza mondiale che attendono la città e nella sfida alle organizzazioni mafiose. È la linea del vicesindaco Marco Causi, che ha sostituito Marino in vacanza all'estero tra le polemiche.







«Sarei stato contento se oggi, in Consiglio dei Ministri, ci fosse stato il sindaco, ma ci sono vicesindaco e assessori. Roma comunque è presidiata bene, Certo mi avrebbe fatto piacere se ci fosse stato Ignazio», ha detto a questo proposito l'assessore alla Legalità Alfonso Sabella a «L'aria che tira» su La7.







Sui lavori a tempo di record che saranno realizzati entro l'8 dicembre - inizio del Giubileo - e relativi bandi di gara vigileranno la prefettura e l'Autorità Anticorruzione di Raffaele Cantone, secondo il modello Expo. Il prefetto e i suoi uomini continueranno a monitorare ampie aree dell'attività del Campidoglio anche in seguito.</column>
        </table>
        <table name="tblWebData">
            <column name="Article">La linea scelta dal governo, sia per Mafia capitale, sia (e forse soprattutto) per quel che riguarda la gestione del Giubileo è quella della durezza. Ieri pomeriggio, quando le bozze del documento del ministro Alfano sugli interventi post Mafia capitale sono arrivate sul tavolo dei tecnici di palazzo Chigi, oltre che dello stesso premier Matteo Renzi, e contemporaneamente il sottosegretario Claudio De Vincenti ha definito le competenze per l'Anno Santo è sembrato a tutti chiaro che almeno politicamente si sia scelto di togliere il più possibile i poteri dalle mani del sindaco Ignazio Marino per affidarli ad altri. Prima di tutto al prefetto di Roma Franco Gabrielli ma poi anche ad una squadra di commissari ed esperti, compreso uno scelto direttamente da Palazzo Chigi e dedicato esclusivamente al controllo di legittimità sugli atti del Giubileo. Di fatto, i «tutor» del comune, oltre al commissario sugli attiamministrativi, saranno tre: lo stesso Gabrielli, il presidente dell'Anac Raffaele Cantone e Silvia Scozzese, l'ex assessore al bilancio che sarà delegata alla gestione del debito consolidato (sostituendo l'attuale commissario Varazzano). Almeno per quel che riguarda gli interventi di «bonifica» da Mafia Capitale, il consiglio dei ministri di oggi sarà una partita aperta con la possibilità che alcuni degli otto punti di intervento possano essere corretti in corso d'opera. Anche perché, come spiega chi ha rivisto le bozze, «in alcune di queste proposte si va ben al di là di quel che prevede il Testo unico sugli enti locali (Tuel)».







LA PROPOSTA



Il ministro Alfano, arriverà alla riunione con un documento che contiene accuse molto pesanti sul potere esercitato da Buzzi e Carminati nell'amministrazione capitolina fino alle due ondate di arresti e sulla mancanza di meccanismi di controllo adeguati. Chiederà al consiglio dei ministri di sciogliere il municipio di Ostia (per estensione la più grande amministrazione locale mai commissariata per mafia dopo Reggio Calabria) con l'insediamento, per diciotto mesi allungabili fino a ventiquattro, di tre commissari, guidati, molto probabilmente, dal prefetto Domenico Vulpiani. E' ancora in campo, anche perché il commissario del Pd Matteo Orfini ne ha fatto una delle sue battaglie principali, l'ipotesi di sciogliere anche il VI Municipio, detto «delle Torri». Diciotto tra dirigenti e dipendenti dell'amministrazione comunale saranno rimossi. Più difficili da applicare gli altri sei punti delle proposte di Alfano. Il ministro chiederà al governo di affidare al prefetto Gabrielli il «cronoprogramma» degli interventi di bonifica dell'amministrazione. Marino sarebbe così vincolato a concordare con la prefettura la riorganizzazione dei dipartimenti che verranno azzerati (Verde pubblico, Patrimonio, Politiche sociali e Casa). Sulla base del «principio di leale collaborazione tra poteri dello Stato», salvo correzioni, il primo cittadino di Roma dovrà concordare con il prefetto anche i nuovi regolamenti sull'affidamento di lavori servizi e forniture; la revoca ”in autotutela” delle commesse assegnate senza gara; la formazione dell'albo per gli interventi in economia; il monitoraggio sulla centrale unica degli acquisti; la verifica dei contratti, compresi quelli con Ama e l'annullamento delle decisioni dirigenziali contestate e un nuovo protocollo di controlli interni.







L'ANNO SANTO



Più semplice l'applicazione della linea dura per quel che riguarda il Giubileo. Con un Dpcm che sarà firmato da Renzi oggi stesso, a Gabrielli, come già è avvenuto col prefetto Sala a Milano in vista dell'Expo, sarà affidato il ruolo di coordinatore apicale per tutto quello che riguarda l'Anno Santo. Al suo fianco sarà nominato un commissario ad hoc, scelto direttamente da Palazzo Chigi, che si occuperà di verificare atto per atto la legittimità amministrativa delle decisioni prese. Gabrielli avrà il potere di coordinamento sulle amministrazioni locali coinvolte anche a livello regionale e potrà nominare una squadra di tecnici, ovvero una «cabina di regia di esperti» scelti anche nell'ambito della Protezione civile, che ha guidato fino a pochi mesi fa (il budget complessivo sarà di 100mila euro). Infine, il consiglio dei ministri dovrebbe dare l'ok alla lista di interventi urgenti che il Campidoglio ha promesso di rivedere al ribasso entro questa mattina. Ma già oggi pomeriggio, nelle mani del Sindaco, resterà ben poco.</column>
        </table>
        <table name="tblWebData">
            <column name="Article">La tregua tra palazzo Chigi e Campidoglio, a otto mesi da Mafia Capitale e a tre prima del Giubileo, verrà siglata al Consiglio dei ministri di oggi. Il Comune non verrà sciolto, come in un primo tempo avevano indicato gli ispettori, ma il prefetto Gabrielli diventerà di fatto il dominus dell'amministrazione con Ignazio Marino sotto tutela di fatto e non solo sul fronte giubilare.



Dopo le spallate pre-estive rifilate al primo cittadino e all'intera giunta comunale, Matteo Renzi - preoccupato per l'imminenza dell'Anno Santo - si è acconciato sulla linea soft sostenuta dal commissario del Pd Matteo Orfini: nessun commissariamento perché Marino «si è opposto» al sistema criminale infiltratosi nell'amministrazione, rimpasto di giunta con innesti importanti, supporto dal governo e dalla prefettura per affrontare l'emergenza amministrativa e l'impegno giubilare. A sostegno di un intervento del governo decisamente originale rispetto a precedenti crisi di amministrazioni comunali, la relazione molto circostanziata del prefetto Gabrielli che oggi Angelino Alfano illustrerà al Consiglio dei ministri.







MODELLO



Nessun scioglimento per mafia, come chiarito in precedenza dallo stesso Renzi, ma rimozione dei dirigenti e dei funzionari sospetti ed estrema attenzione sugli atti del Comune intorno al quale il governo costruisce una cintura di sicurezza replicando, per le opere da fare in vista del Giubileo, il modello adottato a Milano per l'Expo. Quindi nessun decreto ad hoc e nessun stanziamento straordinario per le opere che oggi il Campidoglio formalizzerà e che verranno attuate con procedure rapide ma entro - ovviamente - la cornice fissata dall'Autorità Anticorruzione guidata da Raffaele Cantone.







«Non salviamo Marino, ma salviamo Roma», sosteneva ieri sera Renzi al termine di una giornata trascorsa con il sottosegretario alla presidenza del Consiglio Claudio De Vincenti. Roma ha scampato il rischio dello scioglimento per mafia che avrebbe prodotto effetti devastanti sull'intero Paese, ma Renzi continua però ad essere preoccupato per la tenuta dell'amministrazione capitolina e per l'avvio dell'anno giubilare. Ad aver complicato una situazione non certo facile, si è aggiunta la ciliegina dello show dei Casamonica e l'ostinazione vacanziera del primo cittadino che continua a prendere il sole ai Caraibi.



«Visto che dovrà solo tagliare nastri, un sindaco abbronzato può far comodo», sosteneva ieri un senatore del Pd. I contatti con Marino in questi giorni li ha tenuti il vicesindaco Marco Causi e lo stesso Gabrielli mentre Renzi si è guardato bene dal telefonare al sindaco impegnato - a suo dire - nella stesura di un libro.







ELEZIONI



Il Consiglio dei ministri di oggi perfeziona la fase 2 avviata con il rimpasto di giunta, ma lascia intatto il problema politico che il Pd ha nella Capitale. Ieri l'ex assessore veltroniano Roberto Morassut ha lanciato l'idea di «una grande Convenzione aperta sulla Capitale» prima del congresso cittadino. Renzi, che per ora lascia ad Orfini il timone del partito, sa che Roma, e soprattutto il Lazio, rappresenta una delle regioni decisive in termini elettorali per il Pd ed è per questo che ha evitato che si precipitasse di nuovo al voto. Magari in autunno. E' però ormai evidente, visti anche gli innesti in giunta di due parlamentari del Pd, che le sorti di Roma sono legate a quelle del governo e che quindi si voterà insieme. Magari, chissà, anche nel 2018.</column>
        </table>
        <table name="tblWebData">
            <column name="Article">Un connubio improprio. Unire la «melma di Mafia Capitale» con i provvedimenti per l'Anno Santo Straordinario dedicato alla misericordia. Un modo per «mettermi comunque in difficoltà». Nelle ricostruzioni di questi giorni, tra i motivi per i quali il sindaco Ignazio Marino continua in direzione ostinata e contraria (al mood di tutti) a non voler anticipare il ritorno dalle ferie c'è proprio questo aspetto. Una certa irritazione nei confronti del Governo che ha voluto unire nel consiglio dei ministri di oggi, «le mele con le pere» come dice un suo fidato collaboratore. E cioè i provvedimenti per il Giubileo (cosa buona) con quelli sugli affari di Buzzi e Carminati («Che io ho combattuto, andando in Procura tutte le volte che ho avuto dubbi e perplessità»). Il combinato disposto di queste due storie dà un risultato: sindaco sotto tutela e dimezzato, Campidoglio osservato speciale.







Un messaggio micidiale per un primo cittadino che «politicamente non è certo forte», coma ammette uno dei suoi. Quindi Marino non rientra dalle ferie ai Caraibi e negli Usa per ripicca contro il Governo Renzi? Questa versione viene smentita ufficialmente. Già nel consiglio dei ministri del 6 agosto, le due vicende erano insieme, poi non se ne fece nulla. Ma «il connubio improprio», è stato sottolineato anche ieri in un Palazzo Senatorio orfano del chirurgo dem.







Ma cosa dice Marino della polemica, l'ennesima, che si è scatenata contro di lui? La linea è quella del silenzio. Zero interviste. Colloqui riservati con i collaboratori più fidati. Chi lo conosce però derubrica tutto sotto il capitolo «attacchi strumentali». «Il sindaco continua a lavorare anche dall'estero: la mattina gli mandiamo la rassegna stampa, poi inizia il giro di telefonate, con Causi, il suo vice, si sentono anche due volte al giorno. E intanto continua a tenere i contatti con il Governo». O meglio si raccontano di telefonate, un po' imbarazzanti per gli interlocutori, con il sottosegretario De Vincenti, il ministro Delrio, il prefetto Franco Gabrielli. Ieri Marino ha inviato anche un sms di in bocca al lupo a Silvia Scozzese, ex assessore al Bilancio, che sempre oggi sarà nominata commissario della gestione commissariale del debito capitolino. Un altro tutor, che il premier Renzi gli piazza sul percorso di «Ignazio». Accusato di essere «sempre altrove» anche dai vertici del suo partito. Dal Nazareno fino all'ultimo dei consiglieri comunali «l'imbarazzo» e «le battute» si sprecano. Il capogruppo democrat Fabrizio Panecaldo lo ha detto anche chiaro e tondo: «Io per il consiglio dei ministri sarei tornato». E questo lo dicono un po' tutti. Anche se Marino continua a far trapelare una difesa d'ufficio che suona così: vengo attaccato da parlamentari e sottosegretari del mio partito che ora si trovano anche loro in vacanza, con la differenza che io lavoro tutti i giorni per 16 ore, e loro no. E qui si entra nelle abitudini del primo Marino. E le spiega un assessore: «Purtroppo, Ignazio ragiona ancora come se fosse un chirurgo. Un medico sottoposto a enormi stress e con grandi responsabilità che quando decide di staccare la spina per il meritato riposo si ferma e non vuole sentire scuse». Il sindaco, partito il 14 agosto, ha fatto tappa prima negli Usa (Texas e New York) e ora si trova in un'isoletta dei Caraibi. E in compagnia della figlia e della moglie. Ma senza scorta. Oltre al lavoro che sta portando avanti anche oltreoceano (secondo la narrazione del Comune) si sta dedicando a un libro che uscirà a Natale. Una sorta di diari (da qui la battuta mutata da quelli di Che Guevara: della bicicletta) che raccontano la situazione che ha trovato a Roma quando si insediò due anni e mezzo fa. Il malaffare diffuso, il Pd romano, il suo partito, corrotto fino al collo.







IL RITORNO



Ammesso che sia irritato per il trattamento del Governo, anche sul suo rientro c'è un giallo. Alcuni assessori, quelli più fidati, parlano di domenica. Ma mancano conferme in calce. Sicuramente i primi di settembre. Giovedì prossimo sono in programma due appuntamenti: una giunta politica e la manifestazione del Pd romano contro la mafia davanti alla chiesa Don Bosco, quella delle esequie show del capo-clan. Un evento che Orfini ha dovuto organizzare con netto ritardo, proprio per aspettare il ritorno a casa dell'inquilino del Campidoglio.</column>
        </table>
        <table name="tblWebData">
            <column name="Article">Sarà il giorno della verità per Roma. Di sicuro, siamo davanti a un colpevole ritardo del governo e all’intollerabile leggerezza del sindaco Marino che snobba, con la sua assenza, il più importante atto dell’esecutivo dedicato a Roma che, tra l’altro, lo mette sotto tutela.







Ritardo colpevole, perché da troppo tempo Palazzo Chigi avrebbe dovuto affrontare il nodo di Roma Capitale, sapendo che l’immagine del Paese e in un certo senso il suo destino passano dalla capacità di saper ridare a Roma la dignità, l’orgoglio e il prestigio che merita.







Il governo vuole certo salvare la città ma ha trascinato per mesi questo caso, facendo sì ancora una volta che la politica rincorresse la magistratura e non la anticipasse, riducendone in modo fisiologico l’intervento con un sacrosanto lavoro di prevenzione.







Ormai però la vergogna di Mafia Capitale è emersa imponendosi addirittura all’attenzione internazionale e esponendo l’intero Paese a una figuraccia planetaria. Il tutto alla vigilia di un evento globale come il Giubileo, di fatto imposto alla Capitale nel momento meno adatto ad affrontarlo, vista la sua totale impreparazione tra servizi e infrastrutture. Evento che rischia di diventare improvvido, senza un adeguato anticipo. Come questo giornale ha denunciato il giorno stesso in cui il Pontefice lo ha annunciato a sorpresa, spiazzando tutti. Perfino il sindaco, che squillò subito con un «Siamo pronti!».







Oggi non resta che turare le falle del sistema e trasformare la stagione più amara vissuta da Roma negli ultimi decenni della sua storia in un nuovo inizio. Si è parlato di Modello Expo, quel sistema che ha consentito in extremis a Milano di onorare l’evento dopo tanti errori e di evitare una figuraccia all’Italia. L’idea di Alfano di affidare al prefetto Gabrielli il coordinamento dell’evento, in parallelo con il compito di bonificare il Campidoglio dal malaffare, resta ormai l’unica strada percorribile. Fallire comporterebbe una sola sanzione: l’uscita di scena di tutti i protagonisti.</column>
        </table>
        <table name="tblWebData">
            <column name="Article">Negazione a 360 gradi di tutti gli addebiti da parte dei politici del Campidoglio arrestati all' inizio di giugno in quella che è stata la seconda tranche di misure disposte dalla magistratura romana nel quadro degli accertamenti su Mafia Capitale.







Dai verbali degli interrogatori di garanzia dell'ex presidente del consiglio Comunale Mirko Coratti (Pd) e degli ex consiglieri Giordano Tredicine (Fi) e Massimo Caprari (Centro Democratico) emerge che i rapporti con Salvatore Buzzi, il ras delle cooperative che li ha chiamati in causa in varie conversazioni intercettate dagli inquirenti, hanno solo carattere istituzionale.







«Non ho mai preso soldi da Buzzi» dichiara Coratti il 5 giugno al gip Flavia Costantini ed ai pm Paolo Ielo e Luca Tescaroli. Quanto alla confidenza «Ci siamo comprati Coratti» fatta da Buzzi a Franco Figurelli, uno dei segretari dell'ex presidente dell'Assemblea del Campidoglio, quest'ultimo risponde: «Le cose che dice Buzzi per me sono tutte millanterie e sono cose non vere». Dello stesso tenore la versione di Tredine: «Mai preso soldi da Buzzi, con lui solo rapporti istituzionali. Le sue accuse? millanterie».







«Tra il 2008 ed il 2013 - è scritto nel verbale di interrogatorio - come presidente della commissione politiche sociali (giunta Alemanno ndr) ho avuto esclusivamente dei rapporti istituzionali con Buzzi. Faccio presente che Buzzi, spesso e volentieri, nella sua veste chiaramente di presidente di una cooperativa e responsabili di un sindacato che è quello della Lega Coop, era sotto il Dipartimento Politiche sociali».







Analoga la posizione di Caprari: «Io non ho mai chiesto soldi a Salvatore Buzzi nè percentuali sui lavori - ha aggiunto - lui per me rappresentava la Lega delle Cooperative. Non mi conosceva personalmente e gli ho rotto le scatole affinchè si attivasse per assumere una persona, Enzo Artistico, che era in grossa difficoltà e che mi trovavo tutte le volte sotto casa perchè si voleva ammazzare per aver rotto con la moglie dopo 20 anni».







Se domani ci saranno le decisioni del governo sul «caso Roma», a novembre comincerà il maxiprocesso a 59 imputati, e tra loro Coratti, Tredicine e Caprari, coinvolti in Mafia Capitale. Alla sbarra andranno i presunti capi del clan: l'ex terrorista nero, Massimo Carminati e il ras delle cooperative romane, Salvatore Buzzi. Altri politici sul banco degli imputati saranno Luca Gramazio, ex capogruppo di Fi nel Consiglio Regionale del Lazio, l'ex presidente del Municipio X (Ostia) Andrea Tassone, Guido Magrini, nella qualità di direttore del Dipartimento delle Politiche Sociali della Regione Lazio, l'ex assessore comunale Daniele Ozzimo. Il caso Mafia Capitale farà ancora parlare di se.</column>
        </table>
        <table name="tblWebData">
            <column name="Article">A otto mesi dall'esplodere dello scandalo Mafia Capitale, il giorno del giudizio per Roma è arrivato: domani con il Consiglio dei ministri in programma alle 12. Il governo deve varare misure per il Giubileo che inizierà tra poco più di tre mesi e deliberare sulle proposte del ministro degli Interni Angelino Alfano per il Campidoglio infiltrato da Mafia Capitale.







Il prefetto di Roma Franco Gabrielli potrebbe diventare il 'dominus' dell'amministrazione capitolina nel prossimo anno almeno, come supervisore dell'Anno Santo e tutore di fatto del sindaco Ignazio Marino e della sua Giunta. In entrambi i casi Gabrielli appare destinato a un ruolo chiave, dopo aver già firmato un mese fa il rapporto finale sulla presenza di Mafia Capitale nella macchina capitolina.







Acuita dal caso Casamonica, è diventata spasmodica l'attesa per la riunione dell'esecutivo, aggiornata dal 6 agosto per la pausa estiva e per dare più tempo di riflessione sul dossier Gabrielli e sui provvedimenti per il Giubileo. Sul fronte di Mafia Capitale non dovrebbero esserci sorprese. Il Campidoglio non sarà sciolto per infiltrazioni mafiose, come chiarito da tempo dal premier Matteo Renzi, anche se centrodestra e M5S continuano a chiederlo.







Il rapporto del prefetto, al contrario delle conclusioni degli ispettori favorevoli al commissariamento di Roma, prevede lo scioglimento del Municipio di Ostia, il più inquinato dalla criminalità organizzata. Inoltre la rimozione di alcuni dirigenti di dipartimenti 'caldì del Comune - ambiente, casa e politiche sociali - e la loro sostituzione con funzionari della prefettura. Alfano secondo le indiscrezioni delle ultime settimane sembra intenzionato ad abbracciare le indicazioni di Gabrielli, chiedendo però alla prefettura un controllo rigoroso.







Il Campidoglio sarà messo sotto tutela anche sul fronte giubilare. Anche qui il prefetto di Roma avrà in mano il volante, con il coordinamento delle iniziative per l'Anno Santo straordinario. Secondo alcune indiscrezioni al sindaco Marino potrebbero di fatto restare solo traffico e mobilità. Ma a Palazzo Senatorio si preferisce parlare di «un aiuto» dal governo e dalla prefettura per gli impegni di rilevanza mondiale che attendono la città e nella sfida alle organizzazioni mafiose.







È la linea del vicesindaco Marco Causi, che ha sostituito Marino in vacanza all'estero tra le polemiche e che ieri ha incontrato il sottosegretario alla presidenza del Consiglio Claudio De Vincenti. Risultato, domani di buon mattino una Giunta prima della riunione del governo riformulerà il piano del Campidoglio per il Giubileo secondo le linee concordate e per accelerare i tempi delle gare.







Lo stanziamento previsto per le opere da fare resta sui 50 milioni. Sui lavori a tempo di record che saranno realizzati entro l'8 dicembre - inizio del Giubileo - e relativi bandi di gara vigileranno la prefettura e l'Autorità Anticorruzione di Raffaele Cantone, secondo il modello Expo. Il prefetto e i suoi uomini continueranno a monitorare ampie aree dell'attività del Campidoglio anche in seguito.</column>
        </table>
        <table name="tblWebData">
            <column name="Article">Non solo Mafia capitale. Per il consiglio dei ministri di domani, Angelino Alfano sta preparando quello che ha già battezzato come il «pacchetto Roma». Una serie di interventi sulla capitale che imbrigliano il sindaco Ignazio Marino (ma d'altro canto sembrano assicurare che la capitale non andrà alle elezioni in primavera) e soprattutto passano di fatto l'amministrazione della città nelle mani sapienti del prefetto Franco Gabrielli sui due temi caldi dell'autunno: l'era post Mafia capitale e Giubileo. Sul primo argomento, la linea dura è confermata, anche dalle ultime indiscrezioni sul documento in preparazione.







«GRAVI ANOMALIE»



La bozza del testo che il ministro Alfano porterà in consiglio dei ministri è esplicita: «E' necessario - si legge nel documento - rimuovere gli effetti pregiudizievoli per l'interesse pubblico imprimendo un'accelerazione all'adozione di idonee misure correttive delle gravi anomalie e criticità riscontrate nel funzionamento di Roma Capitale». In sostanza, al prefetto sarà affidata non solo la supervisione sugli interventi di «bonifica» del comune nei dipartimenti toccati dall'inchiesta della procura di Roma, che dovranno essere concordati in modalità e tempi; ma pure il «cronoprogramma» delle azioni da intraprendere. Sarà via Quattro Novembre, insomma, a stabilire in che ordine intervenire anche sulla revisione dei contratti con le municipalizzate, a cominciare da Ama, i regolamenti sull'affidamento di opere, servizi e forniture, l'albo delle aziende per lavori e i servizi in economia e il monitoraggio sulla centrale unica di acquisto, oltre, ovviamente, alla riorganizzazione dei dipartimenti Verde pubblico, Casa, Patrimonio, Politiche sociali. E il comune sarà vincolato a seguire quel programma senza diversivi di sorta.







LE SPESE SUL GIUBILEO



Nelle ultime ore sono stati definiti anche gli interventi sul Giubileo ormai alle porte. Renzi e Alfano hanno deciso di approvare tramite un decreto del governo (o con un Dpcm firmato solo dal premier) il conferimento dell'incarico di coordinatore dell'evento al prefetto di Roma. Il pacchetto di investimenti e interventi, con relativi capitoli di spesa, invece, dovrebbe essere definito giovedì stesso o al più tardi la prossima settimana. Non finirà in un decreto ad hoc, come sembrava fino a qualche giorno fa. La riunione di ieri pomeriggio a palazzo Chigi tra il sottosegretario alla presidenza del consiglio Claudio De Vincenti e il vicesindaco Marco Causi è servita a fare il punto della situazione. Prima di tutto, il Campidoglio è stato inviato a rivedere al ribasso l'elenco dei desiderata approntato lo scorso 11 agosto. Palazzo Chigi ha chiarito che tutte le spese per l'anno santo dovranno essere coperte dallo stesso Comune.







Posizione rigida ma non del tutto concreta: il bilancio di Roma Capitale è commissariato da più di un anno, pertanto l'ultima copertura delle spese arriva comunque dal Mef. E infatti, della questione è stato investito anche il ministro Pier Carlo Padoan, che la prossima settimana parteciperà a un incontro tecnico. Giovedì il Campidoglio dovrebbe concludere la revisione dell'elenco per poi mandarlo a palazzo Chigi indicando con quale capitolo di spesa sarà finanziato ciascun intervento. Causi ha assicurato di aver già trovato cinquanta milioni nelle maglie del bilancio comunale e si dice convinto di poterne trovare altri a stretto giro. Ieri sul caso Mafia capitale è intervenuto anche il presidente del Senato Pietro Grasso: «A Roma, come a Milano - ha ricordato - non si è mai voluta affrontare la presenza della mafia».</column>
        </table>
        <table name="tblWebData">
            <column name="Article">Quanto 6 bella Roma.



Senza politici collusi,



Mafia capitale



curia e servizi



della Magliana (banda)



saresti un paradiso



@TrastevereRM







Non serve a nulla andare lontano. I problemi di questa città vengono in vacanza con te. Perché appena qualcuno capisce che sei di Roma comincia a farti domande e a parlare dei fatti e misfatti della Capitale. Così ogni cena si trasforma nella top ten delle disgrazie romane preceduta dal classico «Bella è bella». Al primo posto, neanche a dirlo, l'inchiesta di Mafia Capitale tra romani indignati e stranieri che sono ormai convinti che intorno al Colosseo si giri con coppola e lupara. Al secondo posto la new entry: il funerale show dei Casamonica, e giù con commenti contro polizia, vigili e ministro dell'Interno. Sul podio anche la sporcizia di Roma e l'immancabile confronto con le altre città. Poi la crisi del turismo con le mille ricchezze di Roma non adeguatamente sfruttate, gli alberghi non all'altezza, i musei semichiusi. A seguire un altro sempreverde: lo scontento e le critiche al sindaco di turno. Da Rutelli ad Alemanno, passando per Veltroni, è stata un'escalation. E Marino conferma il trend. Anzi a lui è dedicato il sesto posto: la storia delle multe alla Panda Rossa non è andata giù ai cittadini. E siamo al settimo posto: i trasporti con gli scioperi bianchi della metro, i guasti, la terribile morte del bimbo nell'ascensore della metro, i giovani che se ne vanno, i negozi che chiudono e - immancabilmente - le buche. Poi viene il degrado. Ognuno ha il suo. Ma quest'anno la coppia che fa sesso di giorno sul marciapiede a Trastevere ha stravinto. Ahò, bella è bella.







davide.desario@ilmessaggero.it</column>
        </table>
        <table name="tblWebData">
            <column name="Article">Con il funerale al patriarca dei Casamonica, Roma ha toccato uno dei punti più bassi della sua storia repubblicana. Angelo Rughetti, sottosegretario al ministero della Semplicazione della Pubblica amministrazione non ha difficoltà ad ammetterlo. Nel suo partito, il Pd, è uno dei pochi a non aver chiesto ancora apertamente la testa del sindaco Marino. «Quello più mi ha colpito e che andrà analizzato con attenzione - esordisce - al di là dello sfregio subito dalla Capitale, è la grande partecipazione di folla. Ho il timore che la comunità riconosca quel clan come portatore di benessere, una scorciatoia per arrivare ad essere qualcuno. Dal punto di vista sociologico e politico è il dato che più mi preoccupa».



Roma come Palermo o Napoli, sta assumendo sempre più le caratteristiche di una città del Sud.



«Guardi, lavoro da 20 anni nel centro storico dove c’è un grande ricambio di negozi. L’accento del sud è cresciuto tantissimo. Non ho sentito un veneto, un toscano che abbia comprato un negozio. E questa non vuol essere sia chiaro, un’accusa discriminatoria. Però sappiamo come mafia, camorra e ’ndrangheta utilizzino le attività commerciali per il riciclaggio».











Che cosa risponde a chi dice che l’uno-due Alemanno/Marino ha messo ko la città?



«Il centrodestra ha certamente frantumato tutti gli anticorpi positivi che c’erano nella città».







E Marino?



«Marino non è riuscito ancora a cambiare passo. Nonostante abbia eretto anche simbolicamente con Sabella un fronte nuovo. Il governo e Renzi hanno scelto coraggiosamente e generosamente di sostenerlo. Adesso però è arrivato il momento in cui la giunta e il commissario del partito devono dimostrare che la fiducia è stata ben riposta».







Non crede che si sia arrivati ormai a un punto di non ritorno. Nel suo partito c’è chi ha chiesto alla giunta di fare un passo indietro.



«Ho letto anch’io la vostra intervista alla Bonaccorsi. È una valutazione che andava fatta qualche settimana fa. Il governo ha dato il suo sostegno. Siamo in una nuova fase».







La Bonaccorsi lo pensava anche prima.



«C’è stata una discussione interna. La domanda ce la siamo fatta in tanti e abbiamo deciso che la cosa più utile era metterci al lavoro per affiancare Marino».







Che nel frattempo segue la situazione attentamente. Dai Caraibi...



«Se le rispondo mi deve però far fare una premessa. E cioè che so quanto è importante dedicare qualche giorno alla famiglia. Sacrosanto dunque che il sindaco si sia trovato uno spazio. Trovo però una anomalia temporale: siamo in vista del Consiglio del ministri dedicato all’inchiesta su Mafia Capitale. Il sindaco avrebbe potuto dare un suo contributo.







Poi ci sarebbe la location: proprio ai Caraibi?



«Le giro l’osservazione del mio vicino di ombrellone: se andava a Ostia lo avrebbero apprezzato tutti».







Dica la verità: la scelta di indire ora un Giubileo straordinario non le sembra un azzardo?



«Un Papa non deve chiedere il permesso a nessuno, Nel momento in cui decide lo fa nella sua autonomia. Il Giubileo è il gradino che bisogna salire, nel quale tutte le istituzione coinvolte devono dar prova di saper governare Roma. Ecco. se dovessero verificarsi eventi negativi che ricadono sulla giunta allora credo si debba riaprire quell’interrogativo che abbiamo messo da parte, se andare avanti o fermarsi».</column>
        </table>
        <table name="tblWebData">
            <column name="Article">Dopo la bufera scatenata dal funerale show di Vittorio Casamonica, giovedì 27 agosto in Consiglio dei ministri arriverà la relazione del ministro dell'Interno Angelino Alfano su Mafia capitale. Un resoconto basato sul dossier che il titolare del Viminale ha ricevuto dal prefetto di Roma Franco Gabrielli che, a sua volta, in tempi brevissimi ha studiato le carte dei commissari prefettizi e tratto le conclusioni sulla vicenda.







Al di là del clamore suscitato, il caso dei funerali in stile padrino del capo della famiglia romana dei Casamonica, a quanto assicurano fonti qualificate all'Adnkronos, non avrà implicazioni dirette sulla vicenda mafia capitale. Anche se, vista la risonanza mondiale e le feroci polemiche politiche sui fatti di questi giorni, non si può certo escludere che il ministro ne tenga in qualche modo conto.







D'altra parte Alfano ha chiarito senza mezzi termini all'indomani dell'arrivo sulla sua scrivania della relazione di Gabrielli che la sua non sarebbe stata «una decisione preconfezionata o precostituita». «Occorrerà che io formi il mio convincimento sulla base della relazione del prefetto Gabrielli», ha assicurato il titolare del Viminale.







La relazione arrivata sul tavolo di Alfano l'8 luglio scorso è il frutto delle conclusioni tratte da Gabrielli sulla base del documento redatto dalla commissione d'inchiesta nominata dall'ex prefetto Giuseppe Pecoraro sull'indagine Mondo di Mezzo. Il dossier era stato consegnato all'ex titolare della protezione civile il 16 giugno scorso. Il prefetto aveva 45 giorni di tempo per formulare le sue conclusioni ma ha accelerato i tempi, lavorando senza sosta sulle circa 1000 pagine della relazione e riuscendo a inviarla al Viminale a tempo di record.







Stessa cosa ha fatto Alfano. «La legge mi dà tre mesi, ma credo che non li userò tutti», aveva detto il ministro, che infatti il 6 agosto scorso si è detto «tecnicamente pronto a relazionare su Mafia Capitale nel Consiglio dei ministri». Lo stesso giorno è stato il presidente del Consiglio Matteo Renzi a fissare data e ora: «La relazione di Alfano» su Roma ci sarà «il 27 agosto alle 12».







Il quadro, aveva detto Gabrielli all'indomani della consegna della relazione ad Alfano, è quello «sicuramente di una macchina amministrativa fortemente compromessa». Tuttavia, il prefetto avrebbe escluso lo scioglimento per mafia del comune di Roma e a oggi questa scelta parrebbe ancora trovare conferma nelle intenzioni del Viminale, non fosse altro che per ragioni di opportunità, considerate le conseguenze dal punto di vista dell'immagine che una decisione così drastica per la Capitale comporterebbe per il paese.







L'ipotesi sul piatto è dunque quella che sarebbe stata caldeggiata dallo stesso Gabrielli nella sua relazione: lo scioglimento quanto meno del Municipio X, quello di Ostia, per mafia, a cui si aggiungerebbe il commissariamento di alcuni Dipartimenti del Campidoglio e la rimozione di alcuni dirigenti del Comune. Sempre che, naturalmente, alla luce dell'ultimo caso che ha portato ancora una volta Roma al centro della bufera, il Governo non decida altrimenti.







«C'è massima tranquillità. Riteniamo che non vi siano le condizioni per lo scioglimento del Comune di Roma. Per Ostia vediamo quale sarà la valutazione», dice l'assessore alla Legalità di Roma Alfonso Sabella a chi gli chiede come l'amministrazione comunale di Ignazio Marino si sta preparando alla data del 27 agosto quando è prevista la relazione del ministro dell'Interno. «Dal mio punto di vista attendo quasi con impazienza di conoscere i funzionari e dirigenti - oltre a quelli abbiamo già spostato e fatto turnare - per i quali il ministro dell'Interno adotterà provvedenti e quali le procedure di appalto che sono state attenzionate», dice Sabella, che ricorda: «Noi abbiamo già bloccato tantissime procedure, 40 gare annnullate in autotutela solo nell'ambiente».</column>
        </table>
        <table name="tblWebData">
            <column name="Article">«Non deve più succedere». L’ha detto ieri il ministro degli Interni Angelino Alfano e lo ribadirà lunedì il prefetto Franco Gabrielli che ha convocato un comitato straordinario dell’ordine pubblico e la sicurezza per discutere di quanto accaduto giovedì mattina coi funerali del «Re» dei Casamonica Vittorio.







Presenti anche il comandante dei vigili urbani Raffaele Clemente, il vicesindacoMarco Causi, il comandante provinciale dei Carabinieri Salvatore Luongo, il capo di gabinetto della Questura Luigi De Angelis, la discussione si concentrerà sui provvedimenti da prendere. E’ possibile, anche se la valutazione arriverà solo a riunione conclusa, che siano presi provvedimenti disciplinari nei confronti dei responsabili dei commissariati e delle stazioni dei Carabinieri a vario titolo coinvolti nel pasticciaccio di giovedì.







D’accordo anche con il capo della polizia Alessandro Pansa, sarà disposta un’ispezione negli uffici della Questura. E, soprattutto, si discuterà di come strutturare una «procedura» informativa per cui in casi analoghi (ovvero di massima attenzione) le notizie debbano essere obbligatoriamente inviate ai vertici territoriali di Polizia e Carabinieri. Con maggiori scambi di informazioni tra le due forze dell’ordine.







LA RELAZIONE Ieri pomeriggio, Gabrielli ha consegnato al ministro diciotto pagine di relazione in cui ricostruisce l’accaduto. Il risultato è quello che si intuiva nelle prime ore: una catena di piccoli errori che coinvolgono due ”soldati semplici”, o quasi. Il militare in servizio nella Tenenza dei Carabinieri di Ciampino, dove il mercoledì viene inviata la comunicazione formale di quanto sarebbe avvenuto giovedì mattina. E’ Antonio, figlio di Vittorio Casamonica, ad avere chiesto e ottenuto di lasciare i domiciliari.







Il sottoufficiale in servizio riceve la comunicazione del tribunale di Sorveglianza e la gira al commissariato di zona senza avvertire i livelli gerarchici superiori. Errore analogo per l’agente in servizio al commissariato Romanina, che ha ritenuto la comunicazione dei Carabinieri, della sera del 19 agosto, routinaria e non ha informato né la questura né il suo dirigente. Lo stesso commissariato, specifica la relazione, la mattina del 20 ha notificato altri due permessi concessi ai nipoti di Vittorio Casamonica, sebbene a funerali già in corso. Solo la riunione di lunedì chiarirà se a questi errori seguiranno provvedimenti disciplinari.







NOTIZIE NON VEICOLATE In ogni caso, il prefetto Gabrielli ha impiegato poco tempo a trarre le conclusioni: «Le evidenze raccolte - scrive nelle ultime pagine - mettono in luce come, nella fase antecedente all’evento, sia mancata una veicolazione di notizie, che, sia pure attraverso provvedimenti dell’autorità giudiziaria, erano pervenute agli organi di polizia».







Bastava tirare le somme, spiega il prefetto: «Tali notizie, se messe a sistema con l’adeguata conoscenza delle specifiche realtà del territorio e degli ambienti sensibili in cui gli eventi stavano maturando, avrebbero consentito di disporre di un quadro informativo adeguato ad allertare le autorità di pubblica sicurezza». In sostanza, quindi questore e prefetto «non hanno avuto contezza» di quel che accadeva. Senza citarli direttamente, perché fuori dalle sue competenze, Gabrielli evidenzia anche gli errori dei vigili urbani: «D’altro canto, anche durante il divenire degli eventi, ha difettato una corretta e condivisa veicolazione delle notizie e capacità di lettura dei fatti».







var id=104942



Insoma, i caschi bianchi erano lì e potevano allertare le forze di polizia. «E’ evidente - è la conclusione - come le criticità emerse debbano formare oggetto di una approfondita analisi al fine di individuare i meccanismi correttivi da implementare».







L’idea, di cui si discuterà lunedì è appunto quella di procedure più rigide, che prevedano un’allerta ”generale” per eventi che coinvolgono esponenti di spicco di organizzazioni criminali di primo piano.







E’ quello che accade in città più abituate alla presenza della criminalità organizzata. E ora che anche nella capitale le inchieste sulla mafia non mancano, prefetto e ministro si aspetti che l’attenzione cambi di livello.</column>
        </table>
        <table name="tblWebData">
            <column name="Article">«Una scena simile, oramai, non è più possibile neppure a Forcella. Nessuno si sarebbe aspettato di vederla a Roma. E questo è stato l'errore». Per Raffaele Cantone, presidente dell'authority Anticorruzione, il funerale hollywoodiano di Vittorio Casamonica, messaggio chiaro del clan alla città, è stato il frutto di una sottovalutazione delle istituzioni e delle forze dell'ordine, legato all'idea che la mafia a Roma non sia poi davvero presente. L'ex magistrato, per anni in prima linea sul fronte anticamorra e avvezzo a manifestazioni simili della criminalità, pone domande che restano in attesa di risposta. Cantone esprime forti perplessità anche sulla scelta del parroco della Chiesa don Bosco e chiosa: «Queste immagini sono un altro brutto colpo per l'immagine di Roma».







Sembrava la scena di un film, come è stato possibile?







«Prima di tutto bisogna cogliere il significato di questo funerale. Al di là dell'ostentazione di potere e della ricchezza, delle modalità pacchiane, che oramai non sono frequenti neppure in occasione dei funerali dei boss del sud Italia, c'è un altro elemento che colpisce ed è la presenza della folla. Anche questa è una manifestazione di forza. Il consenso e la partecipazione della gente sono un messaggio. E' un chiaro segnale anche questo. Non è stato un funerale normale neppure nei numeri. E' un altro elemento con il quale fare i conti».







var id=104968



È stato un corto circuito, una mancata comprensione del fenomeno?



«Questa vicenda si sposa con una realtà con la quale abbiamo fatto i conti più volte. L'errore è sempre lo stesso e da qui nasce anche lo stupore: nell'immaginario collettivo, e non solo, nonostante le indagini, Roma è una città dove la mafia non esercita fino in fondo il potere. E questo è un errore nel quale possono incorrere anche le forze dell'ordine. E invece il corteo, la carrozza con i cavalli, la Rolls-Royce, l'elicottero, dal quale vengono lanciati i petali, sono l'ostentazione di un potere che si manifesta forte, nonostante le indagini. Anzi, proprio mentre l'inchiesta, che colpisce un'organizzazione mafiosa radicata sul territorio, è in corso. È chiaro che non sia stata una cosa improvvisata, questa scenografia è stata pensata e organizzata. Eppure nessuno se n'è accorto. I cavalli sarebbero arrivati addirittura da Napoli. Anche i manifesti sono stati stampati e affissi. E' stato un grande spettacolo, un palcoscenico per i boss. A Roma le organizzazioni criminali utilizzano anche il linguaggio tipicamente mafioso. E nessuno si è reso conto di quello che significava. Adesso c'è lo stupore per quanto accaduto, si può anche dire che abbiano approfittato del periodo estivo, ma è chiaro che il problema si pone e ci sia stata una sottovalutazione della vicenda».







Secondo lei ci saranno conseguenze?







«Ci sono domande a cui si deve dare una risposta. Stabilire esattamente cosa sia accaduto e come sia stato possibile tutto questo. Non credo che le reazioni a caldo siano la soluzione migliore e non è mio compito fare una valutazione di questo tipo. A me interessa piuttosto capire il fenomeno. E' chiaro che c'è stata una sottovalutazione nella gestione di un fatto che diventa fortemente simbolico. Ma lo ripeto, è tipico di Roma. Una cosa del genere non sarebbe mai accaduta a Casal di Principe o a Caserta, dove oramai, da anni, i funerali dei boss si celebrano in forma privata per motivi di ordine pubblico. Il fatto è che qui nessuno si aspettava potesse succedere una simile cosa, malgrado la mastodontica macchina organizzativa. E questo è grave. Si continua a pensare che nella Capitale la mafia non eserciti i propri interessi e non ostenti il potere che esercita».







È la dimostrazione che la mafia controlla il territorio?







«Non credo che questo funerale sia di per sé il segnale che la mafia a Roma sia più forte di quanto non pensassimo. E' piuttosto un chiaro messaggio che il clan ha voluto dare in un momento di transizione e ristrutturazione del potere. E non è un caso che questo avvenga a ridosso di un'importante indagine giudiziaria che ha assestato un duro colpo all'organizzazione criminale».







Crede sia un problema culturale?







«Un manifesto enorme è stato affisso sulla facciata di una chiesa del quartiere Tuscolano. Pensiamo davvero che per tutta la serata di mercoledì, quando la macchina organizzativa era già partita, non sia passata neppure una volante? Due elementi emergono con chiarezza: la forza dl clan, che manifesta il proprio potere, e l'errore di sottovalutazione da parte delle istituzioni. Anche sulla chiesa sono costretto a pormi delle domande».







Il parroco di don Bosco sostiene che il boss fosse all'interno della comunità cattolica e che domani celebrerebbe, con le stesse modalità, il funerale. Cosa ne pensa?







«Negli ultimi anni, la chiesa aveva dato segnali forti. Vere e proprie prese di distanza. Soprattutto la chiesa meridionale. In questo senso le indicazioni del cardinale napoletano Crescenzio Sepe sono state significative e andavano in questa direzione. Voglio dare per buona la giustificazione del sacerdote, per il quale, alla fine, Vittorio Casamonica, era interno alla comunità cattolica, e non spetti a lui giudicare, ma credo che da questa vicenda anche l'immagine della chiesa, che vuole essere sempre più popolare, sia fortemente segnata. Del resto il manifesto era affisso sulla facciata della parrocchia».







Eppure fino a qualche anno fa le polemiche hanno toccato la chiesa: madonne e santi patroni in processione, nei comuni del sud Italia, si sono fermati davanti alle case dei boss per omaggiarli. Non è la stessa cosa?







«No, non è lo stesso. Le processioni, nei piccoli comuni, sono spesso organizzate da comitati esterni. In questo caso, invece, tutto si è consumato all'interno della chiesa, e se in quei casi il clero poteva dire di non sapere, giovedì era più difficile che il sacerdote non sapesse. Forse anche lui avrebbe dovuto valutare una serie di elementi».







Giovedì Alfano consegnerà al Consiglio dei ministri la sua relazione sul Comune di Roma. Pensa che questa vicenda possa avere un'influenza sulle decisioni finali?







«Penso che questa vicenda non abbia alcun collegamento con le responsabilità degli amministratori del Comune di Roma e don le decisioni del ministro. Ma ritengo che questo episodio e queste immagini, che stanno facendo il giro del mondo, siano un altro colpo all'immagine di Roma, dopo la tempesta di Mafia capitale».</column>
        </table>
        <table name="tblWebData">
            <column name="Article">La fase 2 dell'amministrazione Marino traballa sotto il peso dei petali sganciati dall'elicottero dei Casamonica. Il rimpallo di responsabilità tra Comune, Questura, Vicarato e Polizia Municipale arriva proprio a ridosso della decisione che giovedì dovrà prendere il consiglio dei ministri. Sciogliere o non sciogliere il comune di Roma per infiltrazioni mafiose? Forse peseranno anche le note del Padrino, utilizzate dai congiunti del boss defunto, ma a giudicare dalle posizioni espresse finora sembra difficile che il governo alla fine propenda per lo scioglimento.







POTERE







Tutto sta ad interpretare, in un senso o nell'altro, le parole che il prefetto Gabrielli ha utilizzato nella sua relazione molto dura e molto circostanziata nella quale si descrive un intreccio perverso tra amministrazione e potere economico criminale. Infiltrazioni mafiose gravi che pervadono la Capitale e il suo livello amministrativo.



Il governo continua a trarre conclusioni più soft di quelle prospettate nella relazione. Ovvero niente commissariamento, niente elezioni in autunno, ma richiesta al Campidoglio di adottare entro tempi brevi e certi, misure in grado di tagliare i rami compromessi nei dipartimenti, negli uffici dell'amministrazione e commissariando laddove necessario. «E' il momento che la politica torni ad essere forte», sostiene il deputato romano del Pd Roberto Morassut che ha presentato un'interrogazione al ministro Alfano sulla vicenda. Nel Pd romano lo sconcerto è forte quanto l'indignazione e la difesa dell'amministrazione comunale si affievolisce ulteriormente. Chi difende Marino, anche in Forza Italia, ricorda come i Casamonica «sono a Roma da 40 anni» e quindi «occorrerebbe anche occuparsi di ciò che fecero con le amministrazioni di Rutelli e Veltroni».



Dopo i funerali del boss nella chiesa che negò i funerali a un malato di distrofia muscolare, Piergiorgio Welby, la questione però rischia di complicarsi perché il fuoco delle polemiche si va concentrando sulla sicurezza e sulla sua gestione. Tre esponenti del Pd della Commissione Antimafia chiedono a Rosy Bindi di convocare al più presto per un'audizione il prefetto Gabrielli. «La celebrazione del funerale del boss Casamonica - scrivono i deputati Dem - è da un lato la inconfutabile dimostrazione che a Roma la mafia esiste e dall'altro la certificazione delle gravi sottovalutazioni sulla presenza del fenomeno criminale nella Capitale». Quanto al prefetto Gabrielli, è stato lui per primo a descrivere ampiamente la gravità della situazione nella relazione inviata al ministro Alfano. Anche perchè i funerali del boss dei Casamonica hanno fatto il giro del mondo schiacciando politici e responsabili delle forze dell'ordine su uno stesso piano di omertà se non di taciuta connivenza. D'altra parte non essere accorti della morte del boss (che ancora non si sa dove sia morto), annunciata due giorni prima del funerale sui profili Facebook dei pittoreschi congiunti, non è un segnale che lascia tranquilla una città che si appresta ad ospitare il Giubileo.







ATTI







Renzi, colpito dalla vicenda e dalla girandola dello scaricabarile, cerca di tenersi alla larga dalla vicenda, ma le immagini del funerale hanno fatto il giro del mondo e offuscano l'immagine dell'Italia nuova veicolata dall'Expo. Il presidente del Consiglio ha parlato al telefono con il prefetto Gabrielli per cercare di ottenere maggiori spiegazioni e informazioni visto che il consiglio dei ministri del 27 dovrebbe decidere di affidare proprio al prefetto la supervisione degli atti che verranno richiesti a Marino per evitare il commissariamento della giunta comunale.</column>
        </table>
        <table name="tblWebData">
            <column name="Article">Non si placa la bufera delle reazioni politiche scatenata dal funerale romano del boss Vittorio Casamonica.







«Lo scioglimento per mafia del Comune di Roma non è più rinviabile, bisogna azzerare e ripartire daccapo. La città è allo sbando», attacca la deputata romana M5S Roberta Lombardi. «Ieri il clan dei Casamonica sapendo di poter contare sulla complicità silente di troppi, ha dato sfoggio di assoluta impunità, dimostrando che &quot;Roma è mio territorio&quot;. Roma è come Corleone. Che cos'altro deve accadere per sciogliere il comune per mafia?».







«Togliamo il governo ai partiti e la mafia muore di fame. Bisogna andare a votare per il Comune di Roma il prima possibile. Se Marino non vuole dimettersi, da ieri c'è una ragione in più per sciogliere il Campidoglio per mafia. Noi ci saremo con un nostro candidato Sindaco e una nostra lista, correremo da soli», scrive invece su Facebook il grillino Vicepresidente della Camera, Luigi Di Maio: «Quello di ieri - scrive - è stato il funerale della legalità».







Il capogruppo di Fratelli d'Italia-Alleanza nazionale Fabio Rampelli sottolinea invece che «A poche settimane dall'inizio del Giubileo, il volo dell'elicottero sul popoloso quartiere Tuscolano della Capitale, non autorizzato, dimostra che Roma è vulnerabile. Potevano tirare bombe anzichè petali e potevano essere terroristi anzichè nostalgici del Padrino. E la risposta del sindaco, del prefetto e del questore quale sarebbe stata? La verità è che chi doveva vigilare non ne è stato capace. Roma è stata gettata nel ridicolo ancora una volta agli occhi del mondo», commenta ancora Rampelli, che annuncia:«È già pronta l'interrogazione parlamentare cui dovrà rispondere Renzi su chi e con quali mezzi a Roma deve garantire la sicurezza dei cittadini e stroncare la delinquenza, a iniziare da quella dei nomadi».







«A Roma succede di tutto e non c'è mai un responsabile. Non c'è nulla che funziona. Mai una parola di autocritica da parte di chi da anni ha governato o governa questa città. Mai un responsabile delle inefficienze, del degrado, degli scandali. Mai alcuno che abbia la dignità di chiedere scusa. Basta di tutti questi Ponzio Pilato», commenta Alfio Marchini,«È giunto il tempo di restituire a Roma benessere, ordine, sicurezza e dignità».







Enrico Zanetti, segretario politico di Scelta Civica, dichiara in una nota: «L'indegna sceneggiata in cui è stato trasformato il funerale di Casamonica non può essere derubricato a sfregio alla città di Roma. Vediamo troppa sottovalutazione in molti commenti verso quello che è stato un vero e proprio passaggio a vuoto dello Stato. Pretendiamo ora una reazione forte da tutte le istituzioni, anzi fortissima, per insegnare cosa produce la protervia e l'arroganza di gente che non si accontenta di delinquere, ma vuole addirittura imporsi come modello di successo su tutti i cittadini che seguono le regole per cercare di farsi strada nella vita».







Corrado Passera, presidente di Italia Unica, scrive via Twitter che «Purtroppo Roma è una città senza controllo politico, amministrativo ed etico. E la colpa è nel cattivo esempio della politica».







Giorgio Ciardi di Prima l'Italia afferma in una nota che «Fonti sindacali confermano l'impiego di personale della polizia Municipale durante i funerali di Vittorio Casamonica.







Se ció dovesse essere confermato, anche attraverso il riscontro sul modello 44 sarebbe paradossale: abbiamo assistito nella giornata di ieri ad un vergognoso scaricabarile tra i vertici istituzionali della città. Il sindaco Marino chiede a mezzo stampa spiegazioni al Prefetto, il Prefetto cade dalle nuvole, manco fosse una &quot;nevicata d'agosto&quot;, in tutto questo un corpo di Polizia locale allo sbando fa da scorta ad un funerale che è una chiara provocazione alla città ed alle Istituzioni.







Ciò che è successo ieri è la conferma della totale inadeguatezza degli uomini alla guida della nostra città. Le stesse inchieste della Magistratura rischiano di venire ridicolizzate dai comportamenti goffi, superficiali e non all'altezza di coloro



che si nascondono o strumentalizzato Mafia Capitale per calcolo personale o politico. Un'ultima considerazione, se una cosa del genere fosse successa durante l'amministrazione Alemanno, io per primo, in qualità di delegato alla sicurezza, sarei stato immediatamente rimosso dal ruolo che ricoprivo».







Federico Gelli, deputato renziano e commissario Pd al Municipio XII di Roma chiama invece in causa il ministro Alfano: «Il ministro Alfano spieghi come sia stato possibile assistere ad uno spettacolo così inaccettabile e indecoroso in occasione dei funerali di Casamonica. Sono immagini che non solo fanno male a Roma e a tutto il nostro Paese ma che rischiano di rendere vano tutto il lavoro che stiamo svolgendo in questi mesi dopo i già avvilenti fatti di Mafia Capitale».</column>
        </table>
        <table name="tblWebData">
            <column name="Article">«Il 27 agosto 2015 il Consiglio dei Ministri riceverà la relazione del Ministro Angelino Alfano e quella sarà l'occasione non solo per fare il punto su un eventuale inquinamento mafioso del Campidoglio - sul quale non mi pronuncio - ma ritengo anche per stabilire quali azioni ulteriori intraprendere perchè a Roma vinca la legalità, patrimonio della stragrande maggioranza dei romani e degli italiani». Così sul suo sito il sindaco di Roma Ignazio Marino commenta in un post i funerali show dei Casamonica.



var id=104968







Un messaggio, quello scritto sul proprio sito, che il sindaco ha anche voluto condensare su Twitter in una frase: «Mafia a Roma: ora meno soli in questa battaglia».







Marino infatti spiega sul sito: «La mafia a Roma esiste, come in Italia e in molti altri Paesi. L'ho affermato spesso in campagna elettorale, già nella primavera del 2013, l'ho ribadito da sindaco, quasi inascoltato. Dico 'quasi inascoltatò perchè, mentre ci si divideva tra chi ne denunciava l'esistenza e chi la contestava, c'era chi, tra tutti il procuratore capo Giuseppe Pignatone, ne definiva incisivamente i caratteri distintivi, l'originalità territoriale, i metodi d'infiltrazione nella comunità civile e democratica, nonchè le dinamiche di relazione con la politica».







«Dopo gli arresti della Procura di Roma è stato un funerale a svelare al mondo il contesto criminale nel quale la mia amministrazione si è trovata, sin dall'inizio, ad operare. Ieri i vivi hanno parlato con il corpo di un morto, quello di Vittorio Casamonica. Nessuno vuole negare una silenziosa pietà umana, proprio nell'anno del Giubileo straordinario della Misericordia ma, come bene ha detto don Luigi Ciotti, non possiamo permettere che il rito religioso sia strumentalizzato. Per parlare a chi? Non certo alle nostre coscienze. A chi allora? In primo luogo alla politica e alle sue istituzioni democratiche - continua il primo cittadino -. A due mesi dall'inizio del maxiprocesso del 5 novembre 2015 per la criminalità organizzata che negli anni passati ha infiltrato la capitale d'Italia si usa una carrozza, trainata da cavalli, per trasportare una bara e per dire forse che si accetta la sfida?».







«Mi preoccupa però anche l'altro messaggio, ancora più inquietante - continua -. Quello che parrebbe rivolto alle altre organizzazioni criminali. Alla parrocchia don Bosco, al Tuscolano, a due passi da Cinecittà, si è voluto parlare anche altre organizzazioni criminali per ostentare la propria forza e il proprio prestigio?».







Poi Marino lancia uno strale contro l'ex prefetto Giuseppe Pecoraro: «Sono passati i tempi in cui, nell'agosto 2013 il prefetto di Roma, nel corso di un comitato per l'ordine pubblico e la sicurezza negava che a Roma ci fossero fenomeni mafiosi ma solo &quot;fatti e comportamenti riconducibili alla criminalità organizzata&quot;. Oggi lo straordinario impegno del prefetto Franco Gabrielli, il lavoro determinato e insensibile alle minacce ricevute che stiamo compiendo ad Ostia, e la nuova consapevolezza della presenza di questo cancro metastatico nella nostra comunità, stanno spingendo tutte le forze democratiche ad unirsi per contrastare questi fenomeni, che sono chiaramente mafiosi». Lo scrive il sindaco di Roma Ignazio Marino sul suo sito in un post sul funerale dei Casamonica. «La mia voce oggi è meno isolata», sostiene.</column>
        </table>
        <table name="tblWebData">
            <column name="Article">Su Youtube il più cliccato è un video in cui canta My Way: interno giorno, in una casa piena di quadri e di uomini con gli occhiali da sole e i capelli lunghi. Ed è vero, Vittorio Casamonica «did it» a modo suo, come urlava Frank Sinatra. Negli anni '70 è tra i capifamiglia del clan sinti che, da secoli radicato in Abruzzo, decide di spostarsi a Roma in cerca di fortuna. Il commercio di eroina è ancora un affare emergente e per la famiglia è facile inserirsi, anche grazie ai rapporti di parentela con i nomadi Di Silvio. Come racconta l'ordinanza di custodia cautelare che nel 2012 porta dentro 39 affiliati ipotizzando per la prima volta che i Casamonica siano un'associazione per delinquere (l'accusa è stata recentemente smontata in appello), la famiglia è «del tutto autosufficiente nelle modalità di approvvigionamento della sostanza stupefacente, nelle condotte di cessione, nell'organizzazione dell'acquisizione dei proventi e del loro reinvestimento». Dunque, può battere la concorrenza anche sui prezzi. Vittorio è considerato un capo, o almeno uno dei capi. Nel 2004, quando una maxi retata colpisce il clan ma lui subisce solo un sequestro ed una interdittiva antimafia, tutti sanno che in famiglia lo chiamano «Il Re» come ricordavano ieri i manifesti appesi in chiesa. Ai giornalisti che lo vanno a cercare, risponde sorridente: «Sono uno zingaro e vendo macchine, non so niente di mafia e usura. La mia famiglia ha sempre commerciato cavalli».







var id=104942











IL BUNKER



La base operativa della famiglia, dove periodicamente si svolgono blitz che non hanno mai decapitato l'organizzazione, è nella zona della Romanina: un popoloso agglomerato di edifici originariamente abusivi, non lontano dallo svincolo del Gra verso l'autostrada Roma- Napoli. Da qui, la famiglia controlla le aree meridionali della città, soprattutto i quartieri Appio, Tuscolano, Anagnina, Tor Bella Monaca. E lo fa in modo militare. Scrive la Direzione nazionale antimafia in un dossier sul Lazio: «Particolarità del gruppo criminale è quella di attuare un controllo sistematico di varie strade, trasformate in una sorta di enclave all'interno della quale la polizia giudiziaria non riesce a svolgere i suoi compiti istituzionali sia per il rischio di ritorsioni anche violente, sia per la sussistenza di una rete di sorveglianza efficacissima composta da punti di avvistamento controllati dalle cd. sentinelle». La forza e il controllo territoriale, consentono ai Casamonica di stringere accordi anche con le 'ndrine dei Piromalli e dei Molè oltre che con la criminalità romana (la collaborazione è stata stretta anche con la Mafia capitale di Carminati).







IL LEGAME CON NICOLETTI



Vittorio fin dall'inizio ci mette del suo. A metà anni '80 è accanto all'ex cassiere della Banda della Magliana Enrico Nicoletti nell'attività di recupero crediti o di estorsione contro i negozianti che si rifiutano di obbedire ai voleri dell'usuraio. Sarebbe stato lui il garante del patto che permette al cassiere di chiamare «gli zingari» quando un venditore di auto di lusso rifiuta di restituirgli l'anticipo già versato, o quando un altro concessionario non vuol cedere l'attività al cassiere che si è invaghito del suo redditizio autosalone. Tutto quello che guadagna, «il Re» lo investe. Soprattutto in opere d'arte. Nel corso della retata del 2004, quando 400 agenti della Dia si presentano nel fortino dai rubinetti d'oro della Romanina, restano sorpresi dalla quantità di beni preziosi accumulati dal capo clan che ha in casa persino dei vasi archeologici. L'ultima Ferrari, invece, Vittorio Casamonica l'ha comprata un anno fa, con una truffa che gli è costata una condanna di un anno e pochi mesi.</column>
        </table>
        <table name="tblWebData">
            <column name="Article">Nella città che aspetta la relazione del ministro Alfano su Mafia Capitale, nella Roma in cui tra pochi mesi verrà celebrato il maxi-processo a Carminati, Buzzi e agli altri imputati, in questa metropoli divorata dal virus criminale è andato in scena in una giornata d’agosto l’impensabile per chi non vuole pensare. Un funerale, nello stile cinematografico del Padrino e proprio con le musiche di quel film maestoso e terribile, che segnala la necessità e l’urgenza di una rifondazione morale dell’Urbe.







Le esequie del boss Vittorio Casamonica hanno occupato Roma, per dirle che la mafia c’è, ha tutti i crismi anche simbolici della mafia classica - occhio al carro funebre trainato da sei cavalli, appena due in meno degli otto che vennero usati per gli altrettanto fastosi funerali di Lucky Luciano nella Napoli del 1962 - e non ha paura di mostrarsi, anzi ostenta tutto il suo potere. Occupando un intero quartiere; bloccando la circolazione; facendosi autorizzare (da chi?) l’uso di un elicottero che vola sulla chiesa di Don Bosco al Tuscolano (da cui piovono petali di rosa sulla famiglia, sui famigli e sull’immensa folla commossa davanti al feretro) e l’aiuto di vigili per regolare il traffico; annichilendo i romani perbene che sono la maggioranza e dando torto a chi non crede che la criminalità stia prendendo il midollo della Capitale. E invece cerca di guardare altrove, si rifugia nell’indifferenza e nell’ignavia.







Minimizza la gravità di una questione etico-civile che già prima non si poteva non vedere e che ora è sotto gli occhi di tutti a colpi di immagini come quelle di ieri. Un po’ New York anni ’30 di Al Capone, un po’ New York anni ’50 del Padrino parte prima, un po’ la Montreal di due anni fa quando per i funerali del boss italo-canadese Vito Rizzuto sfilò una bara d’oro, un po’ un misto di Gomorra e di Reality, i due film di Matteo Garrone che non a caso è romano.







Il Carminati di Mafia Capitale in una delle telefonate intercettate sostiene che «i Casamonica sono straccioni». Ma non lo sembrano affatto a giudicare dai milioni spesi in queste esequie, dalle Rolls Royce e dalle altre auto di superlusso che sfilano in corteo, dal poster che immortala il defunto con l’epiteto di «Re di Roma», dalle centinaia di corone di fiori, dalla paura mista a sbigottimento dei passanti costretti a bloccarsi davanti alla prepotenza spettacolare e all’ostentazione sfarzosa che trasudano da questa cerimonia. E che sono allo stesso tempo un segnale sociale devastante, un avvertimento mafioso, un colpo basso contro i romani perbene e la riprova che la gravità della sfida criminale alla Capitale italiana meriterebbe da parte delle istituzioni una attenzione e una reazione che sembrano mancare. E che ieri si sono trasformate in un altro film colpevolmente complementare: quello dell’impotenza e della resa.







Non si può negare un funerale, anche se la stessa parrocchia che ha celebrato il boss Casamonica impedì le esequie di Piergiorgio Welby ”colpevole” di essersi lasciato morire. Però come è possibile che il parroco Giancarlo Manieri faccia il sacerdote beneficiante di questo obbrobrio? «Non potevo impedirlo», si giustifica. E peggio: «Dentro la chiesa è andato tutto bene. Ordine e compostezza». E certe facce non le ha viste? E certi sgherri, tutti nella divisa del clan con t-shirt nera e jeans, non li ha riconosciuti? E quel clima da cosca padrona del territorio non lo ha saputo decodificare, come sarebbe stato capace chiunque? «Tutto - è l’incredibile autodifesa - è avvenuto fuori dalla chiesa». Dove lui e gli altri preti vestiti di bianco non possono non avere visto lo spettacolo immondo del defunto immortalato su un manifesto con l’aura della santità, la croce sul petto e la veste del Papa, o l’altro poster in cui c’è scritto: «Vittorio hai conquistato Roma, conquisterai il Paradiso».







C’è da chiedersi come si sposi l’insistenza sulla lotta alla mafia da parte di Papa Francesco con lo spettacolo di ieri. E c’è da registrare quanto l’indifferenza e l’ignavia abbia unito in questa occasione la Chiesa, le istituzioni laiche e la cittadinanza. Stupisce che le forze dell’ordine non sapessero nulla. Non sorprende ma sbalordisce che il sindaco non sapesse niente, vista la presenza dei vigili anche in borghese giustificata dal calibro del boss. E quanto a quei romani che si sono macchiati di distrazione colpevole finora, cercando di non accorgersi della melma che stava salendo in questi anni, adesso non hanno più alibi e sono costretti ad avere più coraggio.</column>
        </table>
        <table name="tblWebData">
            <column name="Article">«Quanto avvenuto oggi a Roma dimostra inequivocabilmente, se ve ne fosse ancora bisogno, che nella Capitale esistono organizzazioni di tipo mafioso legate peraltro ai rituali tipici e simbolici delle mafie tradizionali. Tali rituali sono volti a manifestare pubblicamente la potenza e l'arroganza del sodalizio allo scopo di rafforzare quel clima di intimidazione e omertà che consente di mantenere il controllo del territorio».







Così l'assessore alla legalità di Roma, già magistrato anti-mafia, Alfonso Sabella commenta il funerale del boss Vittorio Casamonica. «La Rolls Royce - spiega Sabella - è la vettura solitamente utilizzata per tutti i matrimoni dei boss di Cosa nostra, i funerali dei capi mafia degli anni '60 e '70 vedevano sempre presenti cavalli bardati di ottone che trainavano il carro funebre e anche Leoluca Bagarella aveva scelto quale sottofondo musicale per il video delle sue nozze la musica de Il Padrino. L'elicottero, per l'impiego del quale verificheremo se sussistevano le dovute autorizzazioni, e che pare una novità, è chiaramente finalizzato a una ulteriore spettacolarizzazione di un evento doloroso per dimostrare ai &quot;sudditi&quot; la potenza e la ricchezza del defunto Re e dei suoi principi ereditari e per marcare la capacità del sodalizio di agire come se non solo la terra ma anche il cielo della Capitale sia cosa loro».</column>
        </table>
        <table name="tblWebData">
            <column name="Article">RIETI - L’appuntamento è per il 5 novembre. Il luogo: un’aula di giustizia del Tribunale di Roma, a piazzale Clodio. Il procedimento è quello di Mafia Capitale.







Tra i 59 indagati del maxi processo sull’inchiesta «Mondo di mezzo» che compariranno davanti al collegio giudicante ci saranno anche due reatini. Si tratta di Pierpaolo Pedetti, il 42enne consigliere comunale del Pd e presidente della commissione Patrimonio e politiche abitative in Campidoglio, arrestato con l’accusa di corruzione aggravata nell’ambito di «Mafia Capitale».







Pedetti è cresciuto ed è domiciliato a Torricella, dove ancora vivono i suoi genitori. L’atro reatino coinvolto è Franco Figurelli, romano di 59 anni, ex capo della segreteria della presidenza del consiglio comunale di Roma, anche lui terminato in manette a pochi giorni dal matrimonio che lo avrebbe visto sposo ad Ornaro, frazione di Torricella in Sabina.







A difendere Pedetti, conosciutissimo in Sabina, come anticipato da IlMessaggero, è il sindaco dello stesso Comune sabino, Alessandro Iannelli.</column>
        </table>
        <table name="tblWebData">
            <column name="Article">È bufera sul funerale-show celebrato nel cuore di Roma in onore di Vittorio Casamonica capo del clan omonimo. Con il mondo politico allarmato dai «segnali mafiosi», interpretati come una «sfida allo Stato».



var id=104942







Il ministro dell'Interno Angelino Alfano ha chiesto al prefetto di Roma Franco Gabrielli una relazione dettagliata sulla vicenda.







«Roma sfregiata, fatto inquietante», hanno attaccato dal Pd mentre Sel ha investito del caso il Parlamento chiedendo ad Alfano spiegazioni sull'aspetto legale della vicenda, chi è stato il regista dell'operazione, chi ha concesso le autorizzazioni. Preoccupato anche il sindaco Marino che ha chiamato il Prefetto perchè siano condotti accertamenti con estremo rigore.







Esequie da fiaba: con carrozza d'epoca trainata da 6 cavalli con il pennacchio nero, 12 Suv e limousine, il tutto coronato da una cascata di petali di rosa piovuti dal cielo (con la partecipazione straordinaria di un elicottero privato). Un set cinematografico a tutti gli effetti la cui sapiente regia è rimasta nell'ombra, sconosciuta addirittura al prete che ha celebrato la messa che alla richiesta di spiegazioni è caduto dalle nuvole: le sue competenze - come hanno spiegato anche dal vicariato - sono circoscritte a quanto accade all'interno della chiesa. Non all'esterno, dove l'anonimo «scenografo» aveva posizionato gigantografie del malavitoso e dato il via a musiche evocative (tra l'altro la colonna sonora del Padrino).







Una chiesa, la Don Bosco a Cinecittà, non nuova alle cronache. Si è scoperto che quella parrocchia, sormontata da una caratteristica cupola, è la stessa che nel 2006 negò i funerali a Piergiorgio Welby. Malato di Sla, in fase terminale, Welby chiese ai sanitari di staccare la spina (fu eretto a simbolo dell'eutanasia) e gli furono vietati i funerali religiosi. Ma non è tutto: in quella quella stessa parrocchia nel '90 è stato celebrato il rito funebre del boss della Magliana Renato De Pedis (poi sepolto nella Chiesa di S. Apollinare, ma questa è un'altra storia).







Un intreccio inquietante di fatti e di circostanze che all'improvviso, nell'apparente quiete agostana sono esplose simultaneamente investendo la Capitale, il Vicariato, la Sicurezza, la Legalità. Con il mondo politico e delle istituzioni (soprattutto locali) rimasti spiazzati. Immediata è stata la presa di posizione del vicariato che non ha nascosto il proprio «imbarazzo» ma ha sottolineato che il parroco certo non poteva rifiutare la celebrazione. «Roma trasformata in un set del padrino è uno sfregio», ha attaccato il commissario romano Matteo Orfini. Quanto accaduto «èuna offesa a Roma e dimostra che la mafia a Roma esiste», ha affermato il vicesindaco Marco Causi.







Considerazioni condivise da Rosy Bindi, presidente della commissione Antimafia, allarmata dal «clima di consenso che ha accompagnato una simile messinscena». Preoccupato anche Don Luigi Ciotti, per il quale «a maggior ragione dopo la scomunica di Papa Francesco dei mafiosi»è «compito della Chiesa denunciare e ribadire che non può esserci compatibilità fra la violenza mafiosa e il Vangelo».







Allarmato anche il sindaco Ignazio Marino che ha chiamato il Prefetto «perchè siano accertati i fatti con il dovuto rigore». «È intollerabile - ha scritto sui social network - che i funerali siano strumenti dei vivi per inviare messaggi mafiosi».







Gabrielli: «La Prefettura non ne sapeva nulla». «Di questa vicenda la Prefettura non aveva alcuna contezza. Ne chiederemo conto, per cercare di capire, al di là dei clamori, eventuali responsabilità». Ad affermarlo all'Adnkronos è il prefetto di Roma, Franco Gabrielli, commentando i funerali di Vittorio Casamonica.







«Senza dubbio - aggiunge Gabrielli - c'è stato un difetto di comunicazione, e questo lo dico senza voler fare processi, né mettere nessuno sul banco degli imputati. Dunque è opportuno capire i termini precisi di quanto avvenuto, senza sottovalutare, ma senza nemmeno farci trascinare dal clamore. Aspetto che gli uffici mi riferiscano e poi decideremo», conclude.







Il parroco: «Non sapevo ma non nego funerali». «All'interno della chiesa è stato tutto molto tranquillo, sembravano cattolici di antica data. Ho parlato della speranza cristiana. I manifesti li ho intravisti alla fine e poco dopo, quando il feretro ha lasciato il piazzale, li hanno staccati. Io sono un parroco, quello che succede all'esterno non è di mia competenza». A parlare è don Giancarlo Manieri, parroco di San Giovanni Bosco dove stamattina sono stati celebrati i funerali di Vittorio Casamonica. «In ogni caso questo è l'anno della Misericordia come avrei fatto a cacciare via la gente? - aggiunge - Se qualcuno mi chiede un funerale per un defunto io lo celebro a meno che non ho indicazioni dall'alto come avvenuto per Piergiorgio Welby quando il cardinale Ruini disse di &quot;no, mi assumo la responsabilità&quot;. Cosa che in questo caso non c'è stata». Il parroco spiega ancora: «Sapevo che si trattava di un componente della famiglia Casamonica ma non che fosse il capo del clan. Me ne avevano parlato inoltre come di un cattolico praticante».







Anzaldi (Pd): «Nessuno sapeva dell'elicottero?». «Funerale Casamonica: oggi nessuno dice di sapere niente, ma di sorvolo elicottero su Roma Enac, Enav e Aeroporto Ciampino erano informati?». Lo ha scritto su twitter il deputato del Partito democratico Michele Anzaldi.







La notizia ripresa dal New York Times. Il funerale stile &quot;Il Padrino&quot; è finito anche sul New York Times. Il sito del quotidiano ha pubblicato un articolo dell'agenzia Reuters dedicato al funerale «sfarzoso, con petali di rose rosse lanciati da un elicottero e le note del film Il Padrino». «Hai conquistato Roma, ora conquista il paradiso», recita uno dei cartelli esposti sul cancello della Chiese dove si sono svolti i funerali. «Re di Roma» si legge su un altro. L'articolo fa riferimento anche alle denunce e alle critiche giunte dalla politica italiana.</column>
        </table>
        <table name="tblWebData">
            <column name="Article">Un maxi processo con quasi sessanta imputati (59 ad essere precisi). Un unico dibattimento, che stabilirà la verità processuale di quel che è stata Mafia capitale, raccontando cosa sia avvenuto a Roma e come sia stata amministrata la città a partire dal 2012. Ieri pomeriggio, il gip Flavia Costantini ha notificato a tutti gli indagati, oltre che alla procura, la data in cui partirà il processo con rito immediato per la seconda tranche dell'inchiesta che ha sconvolto la Capitale. La data è ancora il 5 novembre, giorno che vede già fissato, col medesimo collegio, l'appuntamento per processare i protagonisti degli arrestati di dicembre. Un unico maxi processo, anche se, tecnicamente, la decisione di procedere con un solo dibattimento sarà assunta nel corso di quella prima udienza. E non mancheranno i colpi di scena processuali, le lunghe dichiarazioni in aula e la massima attenzione mediatica. Non è escluso che, intanto, alcuni imputati possano chiedere altri riti alternativi che prevedono sconti di pena.







GLI IMPUTATI



Uno accanto all'altro sfileranno i politici e i ”criminali”. Quelli che hanno governato la città fino a poco tempo fa, e sembravano destinati a carriere ancor più luminose, come l'ex presidente del consiglio comunale Mirko Coratti o l'ex assessore alla casa Daniele Ozzimo, e i camerati del nero Massimo Carminati, considerato il boss indiscusso della mafia romana. Riccardo Brugia, che era accanto al capoclan anche all'epoca del furto nel caveau della Banca di Roma di piazzale Clodio, o Roberto Lacopo, che si occupava con modi spicci della riscossione crediti nei confronti dei piccoli imprenditori che si avvicinavano all'organizzazione.







LE ACCUSE



Il provvedimento notificato ieri pomeriggio in 40 pagine ricostruisce soprattutto la storia dell'ultima parte dell'inchiesta: gli arrestati (i semplici indagati non andranno a immediato ma seguiranno un iter più lungo anche attraverso una udienza preliminare) dello scorso giugno erano in tutto 44. Agli indagati per associazione mafiosa, in poche righe, il gip Costantini dedica le parole più pesanti: Massimo Carminati è, scrive la giudice, «capo e organizzatore, sovrintende e coordina tutte le attività dell'associazione, impartisce direttive agli altri partecipi, fornisce loro schede dedicate per le comunicazioni riservate, individua e recluta imprenditori, ai quali fornisce protezione, mantiene i rapporti con gli esponenti delle altre organizzazioni criminali operanti su Roma nonché con esponenti del mondo politico, istituzionale, finanziario, con appartenenti alle forze dell' ordine e ai servizi segreti». Salvatore Buzzi, «organizzatore, gestisce, per il tramite di una rete di cooperative, le attività economiche dell'associazione nei settori della raccolta e smaltimento dei rifiuti, dell' accoglienza dei profughi e rifugiati, della manutenzione del verde pubblico e negli altri settori oggetto delle gare pubbliche aggiudicate anche con metodo corruttivo, si occupa della gestione della contabilità occulta della associazione e dei pagamenti ai pubblici ufficiali corrotti». Ma tra gli accusati di associazione mafiosa, che sono in tutto 19, spiccano i nomi dei ”pubblici ufficiali a libro paga”. Luca Gramazio, arrestato a giugno, «prima consigliere comunale al Comune di Roma poi Consigliere Regionale alla Regione Lazio, pone al servizio dell'organizzazione le sue qualità istituzionali, svolge una funzione di collegamento tra l'organizzazione la politica e le istituzioni, elabora, insieme a Testa, Buzzi e Carminati, le strategie di penetrazione della Pubblica Amministrazione, interviene, direttamente e indirettamente nei diversi settori della Pubblica Amministrazione di interesse dell' associazione». E l'ex ad di Ama Franco Panzironi «pubblico ufficiale a libro paga, partecipa all'associazione fornendo uno stabile contributo per l'aggiudicazione di appalti pubblici, per lo sblocco di pagamenti in favore delle imprese riconducibili all'associazione; garante dei rapporti dell'associazione con l'amministrazione comunale negli anni 2008/2013».







L'ASSOCIAZIONE



Il punto più delicato, sul quale gli avvocati daranno battaglia, sarà proprio il tentativo si smontare l'accusa di associazione per delinquere di stampo mafioso, reato che prevede una pena decisamente più pesante della corruzione. Un tentativo che alcuni difensori hanno già tentato di perseguire davanti alla corte di Cassazione, sperando che fosse il palazzaccio a respingere l'innovativa configurazione del reato ipotizzata dal procuratore capo di Roma Giuseppe Pignatone dall'aggiunto Michele Prestipino e dai pm Paolo Ielo, Giuseppe Cascini e Luca Tescaroli. L'associazione di Carminati, per l'accusa, pur utilizzando spesso lo strumento della corruzione e della turbativa d'asta, avrebbe mantenuto il potere intimidatorio tipico delle organizzazioni mafiose ”tradizionali”. A fare ricorso erano stati tre dei quattro “eccellenti” dell'inchiesta: Buzzi, Odevaine e Panzironi, insieme con gli altri 16 indagati che si erano opposti alle misure cautelari e alle accuse a loro carico. La difesa di Carminati, invece, aveva preferito non fare ricorso e attendere il verdetto del “Palazzaccio” sugli altri coindagati, evitando così che si formasse un giudicato cautelare a suo carico. Gli ermellini finora hanno respinto le obiezioni confermando l'impianto della procura. Ma il tribunale riavvierà la discussione da zero.







CHI PARLA E CHI NO



In aula peseranno anche le scelte processuali e la divisione, che rischia di farsi sempre più netta, tra chi ha deciso di parlare e di provare ad avviare una collaborazione con gli inquirenti e chi continua semplicemente a difendersi. Negli ultimi mesi a rivolgersi ai pm per chiedere spontanee dichiarazioni sono stati Franco Panzironi, Luca Odevaine e, in ultimo, Salvatore Buzzi che, dopo un lungo silenzio ha scelto di seguire le indicazioni del legale Alessandro Diddi e firmare tre lunghi verbali. Dichiarazioni che hanno convinto solo in parte i magistrati e che potrebbero segnare una netta divisione con chi finora non ha mai fatto dichiarazioni, come il boss Massimo Carminati.



L'ultimo interrogativo riguarderà le costituzioni di parte civile. Nell'elenco delle parti lese, che hanno diritto a costituirsi in giudizio, il gip Costantini ha inserito il Ministero dell'Interno, la Regione Lazio, il Comune di Roma Capitale, Ama e la Prefettura di Roma, oltre al comune di Castelnuovo di Porto (che, è notizia di questi giorni, sembra aver evitato lo scioglimento per mafia). Quanti di questi, e in che forme, sceglieranno di costituirsi e partecipare attivamente al processo potrebbe essere uno degli interrogativi coi quali, il 5 novembre, comincerà la sfilata processuale di Mafia capitale.</column>
        </table>
        <table name="tblWebData">
            <column name="Article">Il gip di Roma, accogliendo la richiesta della Procura, ha disposto il processo con rito immediato per 34 persone coinvolte nella seconda tranche dell'inchiesta su Mafia Capitale. A giudizio, il prossimo 5 novembre, andranno Massimo Carminati, Salvatore Buzzi, ritenuti i capi del clan, politici locali e imprenditori.







Si annuncia così un vero e proprio maxiprocesso quello al &quot;Mondo di mezzo&quot;, la presunta organizzazione di stampo mafioso che avrebbe inquinato appalti, oliando politici con mazzette e favori. Anche per loro, così come già avvenuto per gli arrestati nel dicembre scorso, il processo è statoì fissato al prossimo 5 novembre davanti ai giudici della X sezione penale. In totale sfileranno nell'aula bunker di Rebibbia, dove per ragioni di sicurezza si svolgerà il processo, in 59.







Tra loro i presunti capi del clan: l'ex terrorista nero, Massimo Carminati e il ras delle cooperative romane, Salvatore Buzzi. A processo anche esponenti della politica locale come l'ex capogruppo di Fi al consiglio regionale, Luca Gramazio e l'ex presidente del Consiglio comunale di Roma, Mirko Coratti del Pd. Per gli imputati del maxiprocesso le accuse vanno, a vario titolo, dall'associazione per delinquere di stampo mafioso, alla corruzione, turbativa d'asta, estorsione, riciclaggio e usura. Rinviati a giudizio anche i consiglieri comunali Massimo Caprari e Giordano Tredicine, l'ex presidente del Municipio X (Ostia) Andrea Tassone, Guido Magrini, nella qualità di direttore del Dipartimento delle Politiche Sociali della Regione Lazio, l'ex assessore comunale Daniele Ozzimo. Compariranno davanti ai giudici anche l'imprenditore Daniele Pulcini e i dirigenti della cooperativa 'La Cascinà (Francesco Ferrara, Salvatore Menolascina, Carmelo Parabita e Domenico Cammisa). La seconda fase dell'indagine, culminata con gli arresti del 4 giugno scorso, ha messo in luce in particolare il business agli immigrati e di tutto ciò che riguarda l'attività illecita legata all'accoglienza. Gli accertamenti, così come scrive nell' ordinanza di arresto il gip, evidenziano come Buzzi sia «riferimento di una rete di cooperative sociali che si sono assicurate, nel tempo, mediante pratiche corruttive e rapporti collusivi, numerosi appalti e finanziamenti della Regione Lazio, del Comune di Roma e delle aziende municipalizzate».</column>
        </table>
        <table name="tblWebData">
            <column name="Article">Via l'amministrazione di Sacrofano, il comune a nord della Capitale che era anche il quartier generale del Nero Carminati (è qui la villa da cui ha guidato il suo impero). E ”metodo Roma” con annullamento di alcune decisioni e rimozione di un certo numero di dirigenti per le altre tre ammministrazioni locali dell'hinterland che ancora mancavano all'appello, ovvero Castelnuovo di Porto, Morlupo e Sant'Oreste. La proposta da presentare al ministro degli Interni Angelino Alfano sui quattro comuni minori coinvolti nell'inchiesta Mafia capitale che negli ultimi mesi hanno ricevuto la visita dei commissari prefettizi è stata limata nei dettagli ieri pomeriggio. Il secondo comitato per l'ordine pubblico dedicato a Mafia capitale ha valutato i risultati delle cosiddette commissioni di accesso spedite a scandagliare le decisioni dei comuni che hanno avuto relazioni più strette con la banda di Carminati e Buzzi.







E alla fine, il prefetto Franco Gabrielli, sostenuto dal resto del comitato (per la procura era presente il pm Paolo Ielo) ha deciso di usare le maniere forti solo con l'amministrazione guidata da Tommaso Luzzi, a sua volta accusato di essere membro dell'organizzazione mafiosa. La proposta finisce ora sul tavolo del ministro degli Interni che ha tre mesi di tempo per decidere il da farsi ed è ovviamente libero di smentire le indicazioni di Gabrielli. Difficile, in ogni caso, che la valutazione su questi quattro comuni arrivi contemporaneamente a quella sul Campidoglio, attesa per il prossimo 27 agosto.







LA PREVISIONE



Lo scorso 5 agosto, a margine dell'audizione da parte della commissione Antimafia, il prefetto aveva già detto che il suo prossimo obiettivo sarebbe stato quello di valutare i risultati delle ispezioni nell'hinterland: «Ho quattro comuni, Morlupo, Sacrofano, Castelnuovo di Porto e Sant'Oreste, a rischio scioglimento, che sono stati oggetto di accessi delle commissioni - aveva detto - Nei prossimi giorni definiremo una valutazione che porteremo all'attenzione del ministro dell'Interno». Parole tanto dure da lasciar ipotizzare che tutti e quattro comuni rischiassero lo scioglimento. La decisione del comitato provinciale invece ha preferito applicare alla maggior parte dei comuni il metodo adottato per Roma.







Impossibile fare lo stesso anche a Sacrofano. Nelle carte dell'inchiesta, del resto, il sindaco del comune a Nord di Roma appare legato direttamente al gruppo di Carminati. Nel 2013, quando guidava l'azienda stradale della Regione Lazio Astral avrebbe chiesto e ottenuto che Salvatore Buzzi assumesse persone a lui segnalate da Luca Gramazio (capogruppo del Pdl prima in Comune e poi alla Regione). Ma da allora in avanti avrebbe mantenuto sempre rapporti diretti con Carminati e i suoi, sigillati persino da un pranzo nella villa del boss.







Nel 2013, ad esempio, nel corso della campagna elettorale, il Nero si fa avanti per dargli una mano: «Che te serve qualche squadra de ragazzi che vengono e te fanno attacchinaggio?» gli dice a maggio «glieli sto a fà pure per Quarzo (Giovanni ndr consigliere comunale anche lui indagato) a Roma li sto a riempì..(inc)..tutta a zona..(inc)..».







L'ATTACCHINAGGIO DEL NERO



E quando Luzzi non c'è spiega ai suoi che i rapporti con il sindaco di Sacrofano sono più che blindati: «Lui ... lui non può fare nulla perché? - dice all'imprenditore Gaglianone - Ti dico io perché, perché i soldi vengono dalla Regione se lui non fa quello che dimo noi Luca (verosimilmente Gramazio ndr) gli blocca tutto, fatte servi'». Il legame sarebbe stato garantito personalmente da Luca Gramazio, considerato interno all'organizzazione: «Addirittura gli ha messo questo che sta qui all'ufficio tecnico gliel'ha messo Luca per controlla'», è la spiegazione di Carminati. Un rapporto strettissimo che, stando alle informative dei carabinieri del Reparto Anticrimine del Ros, sarebbero proseguiti anche dopo le elezioni: «Una volta eletto, il Luzzi continuava a mostrare contiguità con il sodalizio, prendendo parte almeno ad un pranzo organizzato presso l'abitazione del Carminati a cui, tra gli altri, prendeva parte anche Gramazio».</column>
        </table>
        <table name="tblWebData">
            <column name="Article">Con un blitz prima di Ferragosto, venerdì scorso, il Campidoglio ha fatto partire la rotazione dei dirigenti nei municipi e nei dipartimenti del Comune. Una scossa importante - secondo le norme dell'Anticorruzione e le linee guida della nuova macrostruttura - in attesa di quella «di assestamento», come si augura Marino, del 27 agosto, quando il consiglio dei ministri si esprimerà su Mafia Capitale e sui dirigenti e funzionari chiamati in causa dall'inchiesta. Nel frattempo, le novità non mancano: cambiano i vertici amministrativi del gabinetto del sindaco, è stato azzerato e rifatto ex novo il dipartimento risorse economiche, cambio della guardia anche all'Ambiente, giusto per citare gli atti più importanti. Poi c'è il caso di Carlo Buttarelli. L'ex comandante dei vigili urbani tornerà a indossare la divisa. In carica per undici mesi, dall'agosto del 2012 a luglio del 2013, andò allo scontro con Marino sulla gestione degli agenti da dirottare più in centro che in periferia. Scontro perso.



Per due anni ha diretto il Centro fiori, il mercato di via Trionfale, da dietro una scrivania. «Un esilio», per molti. Venerdì scorso la novità: Buttarelli (nel frattempo indagato per abuso d'ufficio per fatti avvenuti fra 2011 e 2012 quando dirigeva il presidio Parioli-Salario.) è stato “integrato” di nuovo nel corpo della polizia locale, ora è a disposizione del comandante Raffaele Clemente. Il suo è uno tanti spostamenti - in tutto sono oltre 40 - scattati con l'ordinanza firmata dal vicesindaco Marco Causi e dal direttore del personale, Laura Benente, con il visto di Serafina Buarnè, neo segretario generale.







PALAZZO SENATORIO



La rotazione dei dirigenti non ha risparmiato il gabinetto del sindaco Marino. Dal XV municipio è arrivata Lucia Roncaccia, 49 anni, con passato in Anci, sarà la responsabile di tutti gli uffici della war room del chirurgo dem. Sempre accompagnata dal Luigi Fucito che ne rimane il capo politico. La vera rivoluzione riguarda i direttori di strutture centrali. Dopo Mafia Capitale, e in attesa del responso che il ministro Angelino Alfano condividerà con il premier e con gli altri colleghi, il Campidoglio ha deciso di mettere le mani sui settori nevralgici: all'Ambiente ecco Pasquale Pelusi (ex Risorse Economiche), alla Mobilità e trasporti Antonello Fatello (ex Urbanistica). Dal primo dicembre, invece, Gabriella Acerbi (che per Salvatore Buzzi sarebbe stata un problema come dirigente del Sociale, perché poco malleabile) si occuperà del monitoraggio dei contratti di servizio. Il valzer interessa anche la gestione dei Punti verde, l'Urbanistica, la centrale unica degli acquisti, la protezione civile e soprattutto il dipartimento risorse economiche, quello più delicato. Dall'XI municipio è stata scelta come direttore Andreina Marinelli che sarà coadiuvata da altre due new netry: Giulia Formai e Paolo Sassi, responsabili delle entrate fiscali e di quelle extratributarie. Tra i confermati, invece, c'è Claudio Parisi Presicce, che rimarrà numero uno della sovrintendenza capitolina ai beni culturali fino al 20 aprile dell'anno prossimo. Un'altra ventina di cambi si contano nelle direzioni dei vari settori dei dipartimenti. Il mantra di Marino - «facciamo pulizia in casa» - non risparmia nemmeno i municipi.







I MUNICIPI



Anzi, otto direttori su quindici ruoteranno da subito. A partire dal I dove le pratiche amministrative saranno nelle mani di Marcello Menichini, già responsabile del XIV. Scendendo di un gradino, il turn over interesserà le direzioni tecniche e socio educative di tutti i municipi della Capitale. Insomma, una scossa importante. Con l'occhio fisso al 27 quando al cdm del 27. Tra i provvedimenti che dovrebbero scattare - oltre allo scioglimento per mafia del X municipio, quello di Ostia - ci sono azioni che interesseranno dirigenti e funzionari del Campidoglio: per il prefetto Franco Gabrielli sono diciotto quelli che dovrebbero essere rimossi dall'incarico. Intanto, il Comune ha fatto partire il valzer delle rotazioni. «Nella speranza - dice Giancarlo Cosentino, segretario di Cisl Funzione pubblica - che questi cambi non siano un esercizio burocratico, ma che servano a migliorare la macchina amministrativa».</column>
        </table>
        <table name="tblWebData">
            <column name="Article">La Procura di Roma ha depositato oggi al gip la richiesta di giudizio immediato per le persone raggiunte il 4 giugno scorso da provvedimento di custodia cautelare nell'ambito della seconda tranche di arresti dell'inchiesta su Mafia Capitale. Tra loro anche i presunti capi del sodalizio criminale, l'ex terrorista Massimo Carminati e il ras delle cooperative a Roma, Salvatore Buzzi. A giugno furono arrestate 44 persone per associazione per delinquere ed altri reati.







var id=85025



La seconda tornata di arresti, dopo quelli clamorosi del dicembre 2014, ha riguardato in totale 44 persone tra loro anche esponenti della politica locale tra cui l'ex capogruppo di Fi al consiglio regionale, Luca Gramazio e l'ex presidente del Consiglio comunale di Roma, Mirko Coratti del Pd. Nei confronti di Carminati e Buzzi si tratta della seconda richiesta di giudizio immediato dopo quello già ottenuto nei mesi scorsi. Il gip ha fissato il processo per 34 persone per il prossimo 5 novembre davanti ai giudici della X sezione penale.</column>
        </table>
        <table name="tblWebData">
            <column name="Article">I VERBALI



Salvatore Buzzi parla a ruota libera con i magistrati titolari dell'inchiesta su Mafia Capitale. E dopo aver “spifferato” di responsabilità (tutte da verificare) in capo ai politici di spicco del Campidoglio e della Regione, non risparmia nemmeno il comando dei vigili urbani accusati di prendere mazzette per trasferire nei centri di accoglienza per minori migranti stranieri in realtà maggiorenni. Un caso che era già finito all'attenzione della procura nel 2012 su segnalazione dell'allora responsabile dell'ufficio immigrazione di Roma, Maurizio Improta, il quale si era insospettito sulla vera età di questi giovani.







IL FASCICOLO



Le Idichiarazioni di Buzzi potrebbero ora dare nuovo impulso a quelle vecchie indagini, in parte archiviate e in parte arenatesi. Dice di essere più che informato, Buzzi: «Noi all'epoca avevamo la gestione del servizio per i minori non accompagnati», nel 2012 e nel 2013. Sembra quasi un professore che impartisce lezioni: «Allora sa cosa avveniva dottore? Avveniva che a Roma c'era una congrega dei vigili urbani, che furono pure inquisiti, però non credo che abbiano accertato il reato, si era sparsa la voce: chiunque arrivava a Roma che aveva 20, 22 anni, insomma che sembrava piccolo, andava in alcuni comandi e diceva: &quot;minore, sono minore!”. Poi, in cambio di un compenso, i finti under 18 sarebbero stati dirottati nei centri di accoglienza e registrati, appunto, come «minori non accompagnati».







I CONTROLLI



A detta di Buzzi, il problema starebbe nella mancanza di controlli seri: «I vigili non possono accertare se sono minorenni oppure no, non c'hanno i documenti, non c'hanno niente, devono passare la visita medica, però passano mesi, in automatico andavano in carico all'amministrazione comunale di Roma, il sindaco ne diventava tutore». E alcuni caschi bianchi, secondo il racconto delll'indagato, ne avrebbero approfittato creando un vero e proprio business.











LE TANGENTI



Buzzi parla spesso per sentito dire. «Si era sparsa la voce che praticamente in due, tre comandi dei vigili i minori erano sempre tanti… perché si vociferava che basta che andavi lì e passavi per minore… forse perché i vigili prendevano soldi». I pm Ielo e Prestipino hanno qualche riserva: «Scusi, uno ancor che maggiorenne che viene dal nord Africa dove li prende i soldi per pagare i vigili?».



Non sarebbe un gran problema, secondo il socio in affari di Carminati, secondo cui «tutti quelli che arrivano in Italia c'hanno i soldi, perché se no non arriverebbero, quindi non creda alla favoletta che questi non c'hanno i soldi, c'hanno i soldi… e comunque non stiamo a parla' di grandi cifre eh».



Queste dichiarazioni di Buzzi, ora al vaglio degli investigatori, non solo le sole sul comando della Municipale. Il re delle coop sembra molto informato sull'argomento e racconta un aneddoto dietro l'altro. Storie che sono tutte da verificare.</column>
        </table>
        <table name="tblWebData">
            <column name="Article">ROMA Questa volta la mucca da mungere sarebbe stato lui: Salvatore Buzzi, l'uomo dai mille affari e dalle mille conoscenze, che aveva trovato il modo di fare soldi anche con il business dei minori stranieri non accompagnati. Ma che ai magistrati, riguardo all'origine del sodalizio con Massimo Carminati, dà un'altra lettura: «Io sono stato il compenso dei servizi fatti da Carminati per altre cose, per altre partite che non conosco. Ma questa è una mia ipotesi, lo deduco facendo uno più uno più uno». Gli affari in questione l'indagato li fa spaziare da Finmeccanica alle forniture di autobus della Breda Menarini, dove - a suo dire - “il Cecato” aveva un ruolo ben preciso. Aiutava, favoriva, minacciava, tanto che un bel giorno Riccardo Mancini, ex ad di Ente Eur, finito in carcere nella stessa inchiesta, avrebbe deciso di presentarglielo. Era il 16 settembre del 2011. E lui - lascia intendere ai pm - avrebbe poi dedotto che, in questo modo, volevano garantire all'ex terrorista nero dei begli affari, visto che le sue coop funzionavano a meraviglia.







IL BUSINESS DEI MINORI Il settore dei minori era il più remunerativo. Carminati si accorda per avere il 20% dell'utile del servizio mensa. «L'utile grande era lì, perché lui spendeva 220-230 e incassava 450», racconta Buzzi. Ma la storia si complica, siamo in piena emergenza arrivi dal Nord Africa. Devono essere stanziati dei soldi e a gestire i fondi, sempre secondo l'indagato, è la Protezione civile, all'epoca guidata dall'attuale prefetto di Roma, Franco Gabrielli. «Ma era successa una cosa grave. Si ricorda quando è nevicato a Roma nel 2012, quando successe il casino e scoppiarono le polemiche tra Alemanno e Gabrielli?







Alemanno dice che Roma è paralizzata perché Gabrielli non ci ha dato le previsioni, invece de stasse zitto come fece Zingaretti, perché quando nevica a Roma ogni trenta anni è meglio che te stai zitto tanto la colpa è de tutti. E Gabrielli gliela fa scontare, quando il Comune va a chiedere i fondi per i minori gli fa le pulci, dice che il Bangladesh non è nord Africa, e invece di riconoscergli 100, gli riconosce 70, 30. Questo ricade su di noi. E per riprendere quei soldi dobbiamo foraggiare i soliti politici».







La stessa vicenda Gabrielli ieri l'ha ricostruita diversamente: «I fondi per i minori non accompagnati erano gestiti direttamente dal ministero del Welfare, non dalla Protezione Civile, quindi noi non potevamo riconoscere nulla in più o in meno - ha spiegato il prefetto di Roma - E anche le presunte rivalità con l'ex sindaco Alemanno sono inventate. Buzzi, come ho già avuto modo di dire, è un imputato che cerca di difendersi provando a coinvolgere altre persone. Semplicemente, con me casca male».







LA TANGENTE Le presunte rivelazioni del re del sociale vanno di pari passo alle smentite di chi viene tirato in ballo. Buzzi spazia fino all'inverosimile tra le attività di Roma capitale, inserisce a suo piacere politici a busta paga e funzionari corrotti. La procura gli crede poco, su alcuni punti per niente. Ielo, poi, s'imbufalisce quando comincia a parlare dell'inchiesta Finmeccanica (della quale è stato titolare del fascicolo, ndr), e a tirare dentro nomi e persone mai coinvolte. Fa anche una presunta rivelazione e riguarda la grossa tangente legata alla fornitura di 40 autobus della Breda Menarini.







Buzzi sostiene di sapere chi è il famoso “mister x”, rimasto sconosciuto, perché a dirglielo è stato Carlo Pucci (braccio destro di Mancini). E azzarda: «È Vincenzo Piso, parlamentare di area Ncd. Pucci mi disse che i 600 mila euro erano andati tutti a lui, e che Mancini non aveva preso una lira». Alla notizia l'ex deputato ha smentito categoricamente e ha anticipato che presenterà una denuncia per calunnia nei confronti dell'indagato.</column>
        </table>
        <table name="tblWebData">
            <column name="Article">Nell'inchiesta Mafia Capitale è già rimasto coinvolto con l'accusa di aver manovrato i fili del comune di Sacrofano, nella provincia nord di Roma, consentendo alla ”cupola” di Massimo Carminati di gestire i più importanti appalti. Ora, però, Tommaso Luzzi, sindaco del paesino nell'hinterland laziale con la giunta a rischio scioglimento, potrebbe passare nuovi guai. A tirarlo ancora in ballo è Salvatore Buzzi, il ras delle coop in affari col Nero, che nel corso di cinque interrogatori fiume di fronte al procuratore aggiunto Michele Prestipino e al pm Paolo Ielo, vuota il sacco. Anche se lo fa in modo confuso, tanto che le sue dichiarazioni sono in parte ritenute inattendibili e in parte da verificare. Buzzi ha appena finito di elencare i lavori ottenuti grazie all'intercessione di Carminati. E, dopo aver parlato delle gare dell'Ama, della raccolta differenziata, della manutenzione del verde con la Eur Spa e del campo nomadi di Castel Romano, ha come un'illuminazione. «Ce n'è un'altra - dice - non sono reticente, l'avevo dimenticato: è l'appalto della cartellonistica stradale dell'Astral». Una cosa da poco, per Buzzi e i suoi soci, abituati a lavorare su commesse a 6 zeri: «Stiamo parlando di circa 200 mila euro. Era un appalto piccolo, indetto dall'Astral», l'azienda regionale che si occupa della manutenzione delle strade.



L'ACCORDO E' a questo punto che sarebbe entrato in gioco Luzzi: prima di diventare sindaco di Sacrofano, era il presidente di Astral, fino al commissariamento voluto da Zingaretti. Sarebbe stato proprio il primo cittadino di provincia a far viaggiare Buzzi e i sodali su una corsia privilegiata, per fare un favore a Carminati. Il ”Cecato”, infatti, tramite Luzzi «ci aveva procurato l'appaltino», dice Buzzi. Con il passaggio dalla giunta Marrazzo a quella Polverini, infatti, il ras delle coop avrebbe avuto qualche difficoltà a mantenere contatti diretti con l'Astral: «Lavoravamo già con loro da tempo. C'è il cambio di amministrazione con la Polverini... arriva Luzzi presidente e io rappresento a Carminati che non riusciamo ad avere più un'interlocuzione in Astral, e lui dice: ”ci penso io, ci parlo io”». Fu grazie all'intervento di Carminati che - riferisce ai pm - «abbiamo avuto un appalto piccolino». In sostanza, Luzzi avrebbe indirizzato l'ex Nar sulla gara da scegliere: «erano trattative dirette con le cooperative sociali, quindi erano affidamenti diretti», ricorda l'indagato.



LE ELEZIONI Se riscontrate, le parole di Buzzi confermerebbero i sospetti di chi indaga sugli accordi tra il primo cittadino di Sacrofano e l'ex Nar Carminati. Dopo aver concluso decine di affari nella Capitale, il ”Cecato” aveva esteso il suo raggio d'interesse, infiltrandosi nei comuni dell'hinterland. Sacrofano era stata una delle prime cittadine a finire nella rete del Nero. Lì l'ex Nar e il suo ”fratello camerata” Riccardo Brugia erano di casa: avevano la residenza nel paese. Carminati abitava in una villa in collina, e aveva la capacità di influenzare la scena politica. Tanto che considerava Luzzi «uno di fiducia». Durante le ultime elezioni, aveva addirittura spinto la candidatura dell'aspirante sindaco.



È il 2013. «Sacrofano è importante», dice il Nero intercettato. Il boss progetta infatti di gestire in zona un'attività di riciclaggio dei rifiuti, e pensa di inserire nell'affare anche Buzzi. La figura di Luzzi è di importanza strategica, tanto che l'ex Nar lo ribadisce più volte, captato dalle microspie del Ros: «Tommaso me serve lì come sindaco... una volta che c'hai il Comune vale la danza». Luzzi viene effettivamente eletto. E sembra essere totalmente in balìa della cupola: è ricattabile. Grazie all'appoggio di Luca Gramazio, ex capogruppo Pdl in Regione, Carminati ha infatti la possibilità di gestire i fondi destinati al territorio: «Se lui non fa quello che dimo noi, Luca gli blocca tutto».</column>
        </table>
        <table name="tblWebData">
            <column name="Article">ROMA Più che una confessione, i verbali di interrogatorio di Salvatore Buzzi sembrano una chiacchierata con gli amici. Perché tra le informazioni mischia le indiscrezioni, e alle accuse risponde tergiversando. Una cosa è vera, però, in questo calderone di notizie, e cioè che il ras delle coop è informato un po' su tutto: legge, segue le disgrazie con particolare attenzione e tira fuori dal cappello politici, affari, mazzette, appalti milionari e, per non farsi mancare niente, anche calciatori. Persino il capitano giallorosso, Francesco Totti, e l'ex nazionale Ciccio Cordova.

È il 22 luglio, i pm Prestipino e Ielo, insistono per sapere quali siano stati i suoi rapporti con Alemanno. Negli atti dell'inchiesta su Mafia Capitale compaiono intercettazioni, denaro girato alle fondazioni, e l'accusa vuole saperne di più. E mentre insistono per capire come l'ex primo cittadino possa non sapere di tutti quei soldi piovuti sulla Fondazione Nuova Italia, Buzzi dribbla e tira dentro Marino. Chiede Ielo: «Quindi lei paga Alemanno?». E Buzzi: «Noi con Alemanno non pagavamo nessuno». Pm: «Come non pagavate nessuno? Pagavate Turella». Buzzi: «E che c'entra? Turella lo dovevi paga' perché era lo sceriffo di Nottingham. Pagavamo 1.500 euro al mese...Ma non ha visto la differenza con il consiglio comunale di oggi, tutti a chiede' i soldi. Con Alemanno mica c'era questo rapporto. C'hai il rapporto col sindaco e basta».

IL LIBRO PAGA

I magistrati hanno ben chiaro quali siano i politici foraggiati dal re delle coop. E lui: «Io c'ho 18 consiglieri comunali su 45, cinque assessori su 12, cinque presidenti del municipio su 15. Con Alemanno mica c'avevamo 'ste cose. Avevamo lui e basta. Senta, dottò, ma lei pensa che Marino è meglio di Alemanno? Io ci dovrei ave' paura de Carminati no de Alemanno». Nel suo girovagare tra fatti e misfatti, l'indagato passa per le piste ciclabili, per l'appalto della cartellonistica, per i debiti fuori bilancio, e per il campo nomadi, dove cita anche Sveva Belviso, «interessata - a suo dire - per via del marito che costruì il campo della Barbuta». Poi arriva agli appartamenti in periferia affittati al Comune a cifre da capogiro, e tira in ballo addirittura Francesco Totti. «I residence costavano un patrimonio - spiega - e lì c'era pure il famoso residence Ten. Il residence Ten è di Francesco Totti. Praticamente si è comprato questo palazzo a Torremaura, e poi ha vinto casualmente la gara con la Ten. Io questa cosa la so perché me la raccontava Odevaine che con Totti c'aveva un rapporto. Il palazzo viene messo a bando. Stiamo nel 2006, 2007. Esce un bando e vince insieme con altri». Chiede il pm: «Ma Odevaine le racconta che questa gara è truccata?». Buzzi: «Non me lo dice, però insomma gli dai la notizia: &quot;comprati il palazzo, che poi esce la gara...”. I rapporti tra loro erano strettissimi. La Roma andava in trasferta, Odevaine andava con l'aereo della Roma. Lo sa ai bambini di Totti chi faceva la sicurezza? Pm: «Mettiamoli da parte i bambini». «La sicurezza la facevano i vigili urbani del comune di Roma - continua l'indagato - e pagava il comune».



LA MENSA

L'ex capitano della Roma, Ciccio Cordova, invece, si mette sulla sua strada per via di una mensa che avrebbe dovuto provvedere a fornire i pasti al Cara. «Con gli immigrati lui fa 13 al totocalcio», afferma Buzzi. Qualche ora prima, all'inizio dell'interrogatorio, nel ricordare come era arrivato a fare la prima associazione temporanea di impresa, pesca nella memoria un nome molto conosciuto nella Capitale, quello di Mauro Miccio, che ha rivestito diversi incarichi importanti. «Fu lui a consigliarci di fare un'Ati con una ditta australiana, la Serco. Loro, gli amministratori dell'epoca, gradivano questa cosa, anche se noi lavoravamo e gli altri facevano poco».</column>
        </table>
        <table name="tblWebData">
            <column name="Article">Le dichiarazioni di Salvatore Buzzi scuotono di nuovo il Campidoglio. Questa volta, a finire nei verbali dell'inchiesta Mafia Capitale è stato l'assessore ai lavori pubblici Maurizio Pucci, chiamato in causa dall'ex presidente della cooperativa 29 giugno per presunti finanziamenti per la campagna elettorale risalenti al 2006. A Palazzo Senatorio in realtà nessuno crede alle recenti frasi di Buzzi, definite «parte di una strategia diffamatoria basata sul nulla assoluto».

Ma se allo stato non c'è neppure l'ipotesi teorica di un nuovo avvicendamento in giunta, quello che preoccupa è il ruolo chiave affidato negli ultimi mesi a Pucci, in caso arrivassero nuove rivelazioni dagli interrogatori in corso. L'assessore, dal canto suo, annuncia la «querela per calunnia» contro lo stesso Buzzi.



L'INCARICO



L'assessore è diventato in pratica il coordinatore degli interventi prossimi venturi, che saranno messi in cantiere per il Giubileo straordinario che prenderà il via l'8 dicembre. E anche semplici voci sul suo conto, in questo passaggio cruciale per l'amministrazione comunale, creano comunque qualche imbarazzo. Insomma, non c'è alcuna preoccupazione sul fronte penale, ma politicamente Ignazio Marino avrebbe preferito evitare un'ulteriore esposizione mediatica per la sua squadra di governo. A ogni buon conto ieri il sindaco, fuori Roma in questo fine settimana, ha telefonato al responsabile dei lavori pubblici per confermargli la «piena fiducia, senza alcun dubbio» da parte dei vertici del Comune.



LA RISPOSTA



Pucci, dopo aver letto le notizie che lo riguardano, replica a stretto giro di posta: «Le circostanze riferite dal signor Buzzi sono false, totalmente infondate e quindi calunniose - si legge in una nota diffusa dal Campidoglio a firma dell'assessore - Mi sia anche consentito aggiungere che, a leggere quanto scrivono, ai magistrati è del tutto chiaro che il signor Buzzi mischia bugie, millanterie, pettegolezzi». In particolare, sottolinea Pucci, «nel mio caso egli stesso ammette di non avere avuto alcun rapporto con me durante l'amministrazione Marino, ma per gettare un po' di fango su una giunta che sapeva non asservita ai suoi interessi, è costretto a retrodatare di dieci anni una presunta dazione di denaro e altre utilità mai avvenute».



LA RICOSTRUZIONE



A Palazzo Senatorio puntano il dito in particolare su quelle che sarebbero «evidenti incongruenze» nelle ricostruzioni dell'ex ras delle cooperative, soprattutto per quanto riguarda le date indicate: «Nel 2006, infatti, non ho partecipato in alcun modo a nessuna campagna elettorale - ricorda Pucci - né come candidato né in alcuna altra forma per il fatto, facilmente riscontrabile, che nel marzo del 2006 sono stato nominato direttore della Protezione civile della Regione Lazio, incarico che ho mantenuto fino al 2010 e che è del tutto incompatibile con qualsiasi partecipazione a campagne elettorali». Dunque, conclude l'assessore «è del tutto falsa l'affermazione del signor Buzzi, secondo il quale io avrei ricevuto finanziamenti o l'uso di autovetture da parte sua».



LO SCENARIO



Giunta a parte, quello che preoccupa a Palazzo Senatorio sono soprattutto le ripercussioni dell'inchiesta Mafia Capitale sul consiglio comunale, colpito da arresti e avvisi di garanzia. L'aula Giulio Cesare negli ultimi mesi si è trasformata in qualcosa di molto simile a un porto di mare, con continui avvicendamenti, dimissioni e consiglieri che abbandonano ruoli di primo piano per restare in posizione più defilata: e lo smarrimento è sempre più evidente, soprattutto in una situazione in cui la maggioranza ha praticamente perso Sel, passata all'appoggio esterno all'amministrazione. E dal centrodestra partono all'attacco: «Comunque 'sta storia che Buzzi va bene se spara a destra e non quando parla della sinistra è poco convincente», scrive su Twitter il leader de La Destra, Francesco Storace. «Il Comune di Roma deve essere sciolto o per infiltrazioni mafiose o, come noi abbiamo sempre suggerito, per quelle gravi inadempienze amministrative che prevedono il commissariamento», affonda Fabio Rampelli, capogruppo Fdi-An alla Camera.</column>
        </table>
        <table name="tblWebData">
            <column name="Article">Continua a fare nomi Salvatore Buzzi. E sulla questione debiti fuori bilancio per drenare fondi sul capitolo emergenza migranti, grande business di Mafia Capitale, tira in ballo la sinistra come la destra. Nel suo libro mastro - tutto da verificare secondo gli inquirenti - entra anche Sveva Belviso, ex vicesindaco della giunta Alemanno. Nell'interrogatorio dello scorso 21 luglio il ras delle coop la indica come la «garante dell'accordo» con i due capi rom, Meo e Carlo Kasmin, che il comune avrebbe pagato ogni mese 15mila euro a testa perché non si opponessero al trasferimento dei nomadi da Ponte Marconi al nuovo campo di Castel Romano. Un accordo, questo, nato sotto Veltroni e proseguito con Alemanno e Marino.



Di più: Belviso «c'ha interessi corposi nel campo nomadi perché il marito ha fatto il campo nomadi di La Barbuta che è costato 9 milioni ed il mio 2. L'ha fatto il marito della Belviso con il Prefetto di Roma Pecoraro». Motivo per cui l'ex vicesindaco, a detta dell'indagato, avrebbe frenato sulla delibera dei debiti fuori bilancio del 2012 in favore delle cooperative di Buzzi. «Si tratta di palesi sciocchezze - replica la Belviso - che peraltro chiunque può verificare, trattandosi di atti pubblici». Più o meno faticosamente, con la giunta Alemanno i debiti fuori bilancio erano garantiti grazie agli appoggi politici, dice ancora Buzzi. «Quando ci troviamo con l'amministrazione Marino, con questo nuovo consiglio comunale cominciano i problemi».



«CHI SE NE FREGA DEL PD»

Entrano in scena Mirko Coratti e Francesco D'Ausilio. L'ex presidente dell'assemblea capitolina e l'ex capogruppo Pd in Campidoglio chiedono soldi per garantire i debiti fuori bilancio: «100 mila euro in chiaro, dovevano andare a delle associazioni». Buzzi propone: «Ma scusa, diamoli al Pd che c'ha bisogno di soldi. Famo una donazione al Pd». La risposta fu: «Ma chi se ne frega del Partito democratico». «Chi gliel'ha chiesto?», domanda il pm Paolo Ielo. «D'Ausilio - risponde Buzzi - e pure Coratti concordava. Volevano i 100 mila euro per loro, però che veniamo a scoprì? Veniamo a scoprì a metà settembre che incontro Giansanti e Ferrari mi dicono: &quot;Guarda se qui però non paghi pure a noi la delibera non va avanti&quot;». E così al capogruppo per la lista du Marino e al consigliere del Pd promette 15mila euro a testa in nero. «Ma pure Caprari aveva capito la cosa - racconta Buzzi ai pm - e dice: &quot;Allora a me non mi date niente?&quot;, e quindi è venuto fuori con tre assunzioni. Gli ho fatto: &quot;Capra' tre assunzioni so' 90 mila euro non se può fa'». Alla fine un'assunzione ci fu.



LA MACCHINA

Di Maurizio Pucci, assessore ai lavori Pubblici, Buzzi parla come di colui forse doveva essere spostato dal gabinetto del sindaco alla direzione generale di Ama. «Noi ci opponiamo. Sosteniamo Fiscon (ex dg Ama, ndr), perché pensavamo che era una manovra strumentale, il sindaco lo voleva spostare perché non sapeva dove metterlo. Noi invece ci ricordavamo chi era stato Pucci». E' a questo punto che l'indagato torna con la memoria al 2006, e racconta che in quell'anno «Pucci si candida per fare il consigliere comunale, ci chiama a me e Guarnì, e ci impone praticamente di sostenergli la campagna elettorale con finanziamenti e dandogli... se gli potevamo da' in affitto una campagna per la sua campagna elettorale (...) Per riprendere la macchina, quando finì la campagna elettorale fu un'impresa». «Tutte menzogne», replica Pucci che ha denunciato Buzzi per calunnia.</column>
        </table>
        <table name="tblWebData">
            <column name="Article">«Sulle vicende romane l'imbarazzo del governo è palese, tant'è che la relazione del ministro Alfano è stata rinviata a fine agosto. Per quanto riguarda l'atteggiamento di alcuni funzionari dello Stato, inutile che cerchino all'interno dei partiti avvocati difensori volontari. I prefetti non devono avere la fiducia dei partiti. Devono comportarsi con taglio e spirito istituzionale». Lo scrive in una nota Maurizio Gasparri, senatore di Forza Italia, in merito alla relazione di Alfano che verrà discussa il 27 agosto.







«Allo stato attuale a Roma è evidente che c'è un'attenzione su alcuni piccoli comuni mentre c'è un atteggiamento giustificazionista sulle malefatte del comune di Roma che si sono rinnovate anche nell'era Marino. Le infiltrazioni criminali - prosegue Gasparri - sono evidenti e sono attestate dalla relazione dei funzionari incaricati dalla prefettura. Tutti vedono l'evidenza dei fatti, tutti hanno assistito alle vicende Ozzimo, Coratti, Nieri e tanti altri. Chi assume atteggiamenti sbagliati non sta dalla parte della legalità».







«Per il resto - evidenzia - saremo attenti e implacabili qualora, con atti o omissioni, si dovesse favorire il crimine. In quel caso investiremo l'autorità giudiziaria senza fare sconti a nessuno. Gli avvocati delle cause perse esercitino pure la loro attività perché evidentemente hanno qualche ragione per farlo, che francamente mi sfugge», conclude l'esponente azzurro.







«Il Comune di Roma dev'essere sciolto o per infiltrazioni mafiose o, come noi abbiamo sempre suggerito, per quelle gravi inadempienze amministrative che prevedono il commissariamento come prevede il Testo Unico Enti Locali» dichiara, in una nota, il capogruppo di Fratelli d'Italia-Alleanza nazionale Fabio Rampelli.«Non ci sono terze soluzioni, o soluzioni parziali. Fdi-An sostiene da sempre che per ridare legalità e dignità a Roma, il Comune debba essere sciolto per consentire ai cittadini di scegliere il nuovo sindaco. Non vogliamo assistere a relazioni prefettizie e a conseguenti decisioni del Consiglio dei Ministri basate sul calcolo politico. Ed è per questo che criteri di giudizio del governo e le linee guida sulle quali i prefetti costruiscono le relazioni devono essere improntati alla massima trasparenza e coerenza. Non può essere infatti che alcuni Comuni, senza alcun arresto di amministratori pubblici, vengano commissariati per gravi illegalità che nulla hanno a che spartire con le infiltrazioni mafiose, mentre altri Comuni con mezza giunta e consiglio- assessori, presidenti del consiglio, consiglieri e presidenti di municipio indagati o arrestati- siano graziati perché raccomandati».







Se la prende con le testate giornalistiche invece il deputato del Pd Umberto Marroni. «Nei giorni scorsi alcune testate giornalistiche hanno riportato alcuni stralci degli interrogatori di Buzzi, inerenti l'inchiesta Mafia Capitale, tra questi stralci ce ne è uno che tira in ballo la mia persona, peccato però che in nessun articolo o servizio sia stata riportata la frase, dove si evince chiaramente che io, come peraltro ho ribadito più volte in questi mesi e ancora ieri in una nota stampa, non ho mai ricevuto soldi da Buzzi».</column>
        </table>
        <table name="tblWebData">
            <column name="Article">&quot;Le circostanze riferite dal signor Buzzi sono false, totalmente infondate e quindi calunniose”. È quanto dichiara l’Assessore ai Lavori Pubblici di Roma Capitale, Maurizio Pucci, in una nota diffusa dal Campidoglio.







“Mi sia anche consentito aggiungere – prosegue Pucci - che, a leggere quanto scrivono, ai magistrati è del tutto chiaro che il signor Buzzi mischia bugie, millanterie, pettegolezzi. Nel mio caso, per esempio, egli stesso ammette di non avere avuto alcun rapporto con me durante l’amministrazione Marino, ma per gettare un po’ di fango su una giunta che sapeva non asservita ai suoi interessi, è costretto a retrodatare di dieci anni una presunta dazione di denaro e altre utilità mai avvenute. Nel 2006, infatti, non ho partecipato in alcun modo a nessuna campagna elettorale, né come candidato né in alcuna altra forma per il fatto, facilmente riscontrabile, che nel marzo del 2006 sono stato nominato Direttore della Protezione Civile della Regione Lazio, incarico che ho mantenuto fino al 2010 e che è del tutto incompatibile con qualsiasi partecipazione a campagne elettorali. È dunque del tutto falsa l’affermazione del signor Buzzi secondo il quale io avrei ricevuto finanziamenti o l’uso di autovetture da parte sua. Ho dato pertanto mandato al mio legale di sporgere querela per calunnia nei confronti del signor Buzzi”.







Querela anche da Luigi Nieri, ex vicesindaco, secondo il quale «Siamo di fronte a una meschina strategia difensiva che ha chiaramente l'obiettivo di colpire la parte sana della città». Dichiarazioni, quelle di Buzzi, «radicalmente false per le quali provvederò a sporgere denuncia», spiega Lucia Funari, assessore nella Giunta Alemanno.







«Le circostanze riferite dal signor Buzzi sono false, totalmente infondate e quindi calunniose», le fa eco l'assessore ai Lavori Pubblici di Roma Capitale, Maurizio Pucci, annunciando una querela per calunnia nei confronti di Buzzi. «Il signor Buzzi mischia bugie, millanterie, pettegolezzi. Nel mio caso, per esempio, egli stesso ammette di non avere avuto alcun rapporto con me durante l'amministrazione Marino, ma per gettare un pò di fango su una giunta che sapeva non asservita ai suoi interessi, è costretto a retrodatare di dieci anni una presunta dazione di denaro e altre utilità mai avvenute. Nel 2006, infatti, non ho partecipato in alcun modo a nessuna campagna elettorale, né come candidato né in alcuna altra forma per il fatto, facilmente riscontrabile, che nel marzo del 2006 sono stato nominato Direttore della Protezione Civile della Regione Lazio, incarico che ho mantenuto fino al 2010 e che è del tutto incompatibile con qualsiasi partecipazione a campagne elettorali».</column>
        </table>
        <table name="tblWebData">
            <column name="Article">ROMA - Niente decreto per il Giubileo. E nessuna relazione del ministro Angelino Alfano su Mafia Capitale. Il governo rinvia ancora, come anticipato dal Messaggero, decisioni e provvedimenti per Roma. Ma questa volta Matteo Renzi fa una promessa: «Il 27 agosto, alle ore 12, abbiamo convocato un Consiglio dei ministri interamente dedicato alla Capitale. E li ci sarà la relazione del ministro degli Interni e verranno approvati una serie di pacchetti che riguardano Roma. In particolare quello sul commissario per il debito e quello relativo al Giubileo, più una serie di iniziative richieste dal Campidoglio».







LA STRATEGIA DI BUZZI



Il premier e segretario dem tiene a mettere nero su bianco che l'ennesimo slittamento non è legato alle rivelazioni di Salvatore Buzzi, il direttore d'orchestra insieme a Massimo Carminati di Mafia Capitale, che sta tirando pesantemente in ballo esponenti del Pd: «Vedo una strategia legittima e rispettabile da parte di alcuni imputati. Ma ciò non cambia il nostro approccio, né la relazione del prefetto di Roma dopo l'accesso agli atti e quella del ministro». Insomma, Buzzi dice quelle cose per difendersi e «non cambia nulla riguardo i provvedimenti che riguarderanno Roma».







IL BRACCIO DI FERRO



Dietro al nuovo rinvio c'è però anche, e soprattutto, un inedito braccio di ferro tra Renzi e Alfano. E i due avrebbero discusso prima dell'inizio della riunione del governo. Il ministro dell'Interno voleva procede con la relazione su Mafia Capitale. Tant'è, che di buon mattino, aveva dichiarato: «Io sono tecnicamente pronto a portare la relazione in Consiglio dei ministri. Ma la decisione di come e se procedere è del governo. Quindi oggi pomeriggio decideremo insieme il da farsi».







LO STOP DEL PREMIER



Il premier invece ha chiesto tempo. E ha imposto lo stop. L'ha fatto perché Alfano nelle sue conclusioni avrebbe indicato due strade. La prima soft: lo spostamento dei 101 dirigenti e lo scioglimento del municipio di Ostia, come suggerito dal prefetto Franco Gabrielli. La seconda ben più dura per il sindaco Ignazio Marino: la messa sotto tutela del Campidoglio attraverso il controllo di alcune procedure amministrative da parte della Prefettura. Vale a dire, una sorta di commissariamento di interi settori dell'amministrazione capitolina. Ipotesi, però, che secondo alcuni tecnici «da ritenere ardua».







LA LINEA DEL VIMINALE



Ma proprio questa sarebbe la soluzione preferita da Alfano, che ha il partito romano schierato in armi contro Marino. Invece Renzi, che pur non amando il sindaco ha ormai benedetto il rimpasto e il rilancio della giunta comunale, sa di poter gestire solo la linea soft. Da qui lo scontro. E da qui la decisione di rinviare ogni decisione al 27 agosto con la formula di «necessari approfondimenti». Perché, come spiega una fonte accreditata, «finché sul Campidoglio grava almeno formalmente il rischio dello scioglimento per infiltrazioni mafiose, il governo non può procedere agli atti amministrativi che riguardano il Comune senza attendere la relazione del ministro dell'Interno prevista dalla legge».







In Consiglio dei ministri, cominciato senza che ne fosse diffuso l'ordine del giorno, Renzi e Alfano hanno evitato duelli. Il ministro ha taciuto e il premier si è limitato ad annunciare che di Roma si parlerà in una riunione ad hoc. Quella, appunto, del 27 agosto. Spiegazione ufficiale: ci sono ancora alcuni provvedimenti da completare e limare, come la scelta del commissario al bilancio del Comune, la ripartizione dei poteri per la gestione del Giubileo e alcune deroghe da definire per la realizzazione delle opere per l'Anno Santo.







LE QUESTIONI APERTE



In parte è vero. Se infatti la delibera della presidenza del Consiglio per il Giubileo è praticamente pronta, il governo deve ancora varare il pacchetto di norme per la semplificazione delle procedure richiesto da Marino. Traduzione: alcune deroghe per l'assegnazione degli appalti per le opere pubbliche, in considerazione dei tempi ormai strettissimi (il Giubileo scatterà l'8 dicembre). In più c'è da mettere nero su bianco la distribuzione dei poteri: il Comune gestirà viabilità e accoglienza, la Regione la sanità, la Prefettura la sicurezza e l'ordine pubblico. E, come previsto ormai da tempo, al prefetto Gabrielli andrà il coordinamento del tavolo tecnico tra Campidoglio, Pisana e Prefettura.







OLTRETEVERE



L'ennesimo rinvio non è però passato inosservato in Vaticano, dove da tempo monta l'irritazione per i continui rinvii. Oltretevere teme che l'8 dicembre la Capitale non sarà pronta ad accogliere i milioni di pellegrini attesi per l'Anno Santo straordinario. Un timore condiviso con il Campidoglio.</column>
        </table>
        <table name="tblWebData">
            <column name="Article">ROMA - A conclusione dei fatti, quello che frega Salvatore Buzzi è il suo modo di parlare. Quando usa le metafore: «La mucca tu la devi mungere, però gli devi da' da mangià». O quando dice di sé, per giustificare comportamenti palesemente contraddittori: «Dottò, io so' un cazzaro, parlo come un cazzaro». E così, davanti alle contestazioni di mafiosità che la procura avanza nei suoi confronti, l'ex ras delle cooperative si difende: «Io nel mio linguaggio definivo, straparlando, i calabresi ndranghetisti, i siciliani mafiosi e i napoletani camorristi. A volte non capivo neanche quello che dicevano». Ed è in queste parole che potrebbe riassumersi la strategia difensiva dell'imputato: nel tentativo di smontare l'accusa più grave che gli viene avanzata dai pm, quella di associazione per delinquere di stampo mafioso.



I DUBBI



Buzzi viene ascoltato cinque volte dai pm e mette a verbale una presunta verità. Parla di soldi ad assessori, consiglieri comunali e presidenti di municipio, di mazzette concordate e poi sfumate per via degli arresti. Una sorta di libro mastro che tira dentro decine di persone. Ma a conclusione di quel fiume di parole, nell'incontro avvenuto il 21 luglio scorso nel carcere di Cagliari, i magistrati azzerano quattro punti delle sue dichiarazioni, giudicandole inaffidabili. «L'ufficio di Procura contesta all'indagato - scrivono - la scarsa credibilità delle sue dichiarazioni, legittime sotto il profilo difensivo». I punti contestati sono quelli in cui sembra chiaro che Buzzi tenta di “salvare” qualche amico. Si comincia con l'ex sindaco Gianni Alemanno che in più occasioni è stato descritto come «ignaro» dei vari passaggi di denaro. Sottolineano i pm che «non c'è plausibilità logica riguardo ai suoi rapporti con il sindaco, non essendo ammissibile che non vi fosse tra i due una esplicitazione dell'accordo corruttivo, tanto più che in alcune conversazioni Buzzi allude alla sua capacità corruttiva proprio verso Alemanno».







I RAPPORTI CON L'EX NAR



Altri racconti giudicati non credibili sono quelli in cui tiene fuori dai fatti illeciti Massimo Carminati. «L'ufficio contesta all'indagato - continua la procura - che proprio negli interrogatori precedenti ha confessato reati commessi insieme a Carminati». Anche perché lui era arrivato a dire: «Sono rimasto molto deluso dal suo comportamento (quello di Carminati, ndr), poiché è emerso che ha commesso svariati reati, mentre a noi ci rassicurava del fatto che non li commetteva». Come se non si parlasse dell'ex terrorista nero che vanta un certificato penale di parecchie pagine. «Allora perché usavate lo Jammer per impedire la captazione delle conversazioni?» chiedono i magistrati. «Era Carminati a volerlo - è la replica - aveva paura delle indagini della Procura su Finmeccanica». In contrasto sono giudicate le dichiarazioni su Riccardo Mancini, ex ad di Ente Eur. Aspetti che non convincono i pm. Mancano all'appello, i fatti riguardanti la politica: presunte spartizione e corruzione di Comune e Regione. Di questo i pm non fanno cenno.







LA POLITICA



E allora Buzzi rilancia e tira fuori una storia secondo la quale la nuova amministrazione comunale gli aveva posto a carico i costi di 4-5 assessori, 18 consiglieri comunali e 4-5 presidenti di municipi. Una “black list” sulla quale chiarisce: «Il primo degli assessori con cui ho avuto rapporti di tale natura è Maurizio Pucci, al tempo della campagna elettorale del 2006, quando gli erogammo finanziamenti e gli mettemmo a disposizione un'autovettura, che lui non voleva più restituire. Per il periodo dell'ultima consiliatura, però, non sono intervenute erogazioni nei suoi confronti». Pucci smentisce categoricamente queste dichiarazioni, mentre Buzzi aggiunge altri particolari: «Vi sono state assunzioni richieste da Luigi Nieri. Si tratta di assunzioni non normali, né amicali, ma assunzioni immediate, del costo di circa l00-120 mila euro, fatte in una logica di scambio, in ragione della qualità pubblica rivestita dal vicesindaco». Riguardo alle deliberazioni per il debito fuori bilancio, poi, è andata così: «Vi sono state le erogazioni che riassumo: la promessa a Coratti e D'Ausilio della somma di 100 mila euro, accettata da loro, e poi non mantenuta a causa degli arresti. E la promessa di 30 mila euro (15 per ciascuno) a Giansanti e Ferrari, promessa accettata». Fatti sui quali gli inquirenti stanno indagando. E che fanno dire all'avvocato Alessandro Diddi che lo assiste: «Le dichiarazioni che gli vengono contestate sono la riprova della sua assoluta credibilità. Se avesse voluto calunniare qualcuno non gli costava nulla assecondare i sospetti dei magistrati. Poteva rispondere come volevano loro. Non lo ha fatto perché dice la verità».</column>
        </table>
        <table name="tblWebData">
            <column name="Article">Mazzette, soldi promessi e assunzioni “di scambio”: Salvatore Buzzi parla dal carcere di Cagliari ed è un fiume in piena. Il 23 luglio, incalzato dai magistrati Prestipino e Ielo, conferma di essersi fatto carico dei «costi di 4/5 assessori, 18 consiglieri comunali e 4/5 presidenti di Municipi». E tira fuori una sorta di “libro mastro” che contiene anche nomi finora estranei a Mafia Capitale, come quelli dell'attuale assessore ai Lavori pubblici Maurizio Pucci e Marco Pomarici, espressione della Lega di Salvini in Campidoglio, entrambi non indagati.







I VERBALI



«Il primo degli assessori con cui ho avuto rapporti di tal natura - si legge nel verbale - è Maurizio Pucci, al tempo della campagna elettorale del 2006, quando gli erogammo finanziamenti e gli mettemmo a disposizione un'autovettura che lui non voleva più restituire. Per il periodo dell'ultima consiliatura, però, non sono intervenute erogazioni nei suoi confronti». Ma Pucci smentisce: «Falsità totalmente infondate e quindi calunniose. Nel 2006 non ho partecipato ad alcuna campagna elettorale, né come candidato né in altra forma per il fatto, riscontrabile, che nel marzo del 2006 sono stato nominato Direttore della Protezione Civile della Regione Lazio, incarico incompatibile con qualsiasi partecipazione a campagne elettorali. È del tutto falsa l'affermazione per cui io avrei ricevuto finanziamenti o l'uso di autovetture da parte di Buzzi. Lo querelo per calunnia». La partita maggiore si gioca sulle delibere per il debito fuori bilancio con cui il Comune paga interventi non previsti per il verde, le strade e il sociale. Settori in cui le coop di Buzzi primeggiano. E lui riassume così alcune partite di giro: «Intanto la promessa a Coratti e D'Ausilio (non indagato, ndr) della somma di 100.000 euro, da costoro accettata, e poi non mantenuta a causa degli arresti intervenuti. Poi la promessa di 15.000 euro ciascuno a Giansanti e Ferrari (non indagati, ndr), promessa accettata». Quindi spunta il nome di Pomarici. «A parte le somme dovute a Tredicine nel 2009/2010, di cui ho già parlato - racconta Buzzi agli inquirenti - vi è stata una promessa del 10% di uno stanziamento pari a circa 2 milioni, di cui lui e Pomarici avevano la disponibilità in bilancio, con i cosiddetti emendamenti. Mi sono incontrato con loro in piazza del Campidoglio, mi hanno dato la disponibilità a orientare dove io gli avessi indicato tale finanziamento, io ho accettato e, su loro richiesta, ho promesso loro il 10% di tale valore». Tassativo Pomarici: «Pura fantasia, sono di una serenità estrema. Alle parole devono seguire riscontri, che non esistono».







DEBITI E POTERE



In un caso, le somme deliberate sarebbero state usate dal consigliere Pd Pierpaolo Pedetti per saldare un debito personale con Buzzi. Dice il ras delle cooperative: «Nel novembre 2014 Pedetti mi chiese un prestito di 10mila euro che io gli accordai in contanti, come da sua richiesta, prelevandoli dalla cassa nera, ottenendo in garanzia un assegno poi ritrovato in sede di perquisizione. Poi convenimmo, su sua richiesta, che non mi avrebbe restituito la somma ma che avrebbe orientato in un settore a me favorevole l'emendamento di cui disponeva di circa 60/70mila euro». Tre le assunzioni che l'ex vicesindaco Luigi Nieri (non indagato) avrebbe preteso da Buzzi. «Si tratta di assunzioni non normali, nè amicali (ossia quelle assunzioni che venivano messe in banca dati e effettuate se ne avevamo necessità) - mette a verbale il braccio destro di Carminati - ma di assunzioni immediate, del costo di circa 100/120mila euro e fatte in una logica di scambio in ragione della qualità pubblica rivestita dal vicesindaco». Altre tre le richiese Massimo Caprari.</column>
        </table>
        <table name="tblWebData">
            <column name="Article">A conclusione dei fatti, quello che frega Salvatore Buzzi è il suo modo di parlare. Quando usa le metafore: «La mucca tu la devi mungere, però gli devi da’ da mangià». O quando dice di sé, per giustificare comportamenti palesemente contraddittori: «Dottò, io so’ un cazzaro, parlo come un cazzaro». E così, davanti alle contestazioni di mafiosità che la procura avanza nei suoi confronti, l’ex ras delle cooperative si difende: «Io nel mio linguaggio definivo, straparlando, i calabresi ndranghetisti, i siciliani mafiosi e i napoletani camorristi. A volte non capivo neanche quello che dicevano». Ed è in queste parole che potrebbe riassumersi la strategia difensiva dell’imputato: nel tentativo di smontare l’accusa più grave che gli viene avanzata dalla procura, quella di associazione per delinquere di stampo mafioso.







I DUBBI



Buzzi viene ascoltato, negli ultimi due mesi, cinque volte, dai pm Prestipino e Ielo, e mette a verbale una presunta verità. Ma a conclusione di quel fiume di parole, nell’incontro avvenuto il 21 luglio scorso nel carcere di Cagliari, i magistrati azzerano le sue dichiarazioni, giudicandole inaffidabili. «In esito all’interrogatorio, l’ufficio di Procura contesta all’indagato - scrive l’accusa - la scarsa credibilità delle sue dichiarazioni, legittime sotto il profilo difensivo».







I punti contestati sono quelli in cui sembra chiarissimo che Buzzi sta tentando di “salvare” qualche amico. Si comincia con l’ex sindaco Gianni Alemanno che in più occasioni è stato descritto come «ignaro» dei vari passaggi di denaro. Sottolineano i pm che «non c’è plausibilità logica riguardo ai suoi rapporti con il sindaco, non essendo ammissibile che - tenuto conto dei rapporti di estrema prossimità ricostruiti tra i due, delle erogazioni di utilità economiche verso Alemanno attraverso la sua fondazione, degli interventi di Alemanno a favore del gruppo economico di Buzzi - non vi fosse tra i due una esplicitazione dell’accordo corruttivo, tanto più che in alcune conversazioni Buzzi stesso allude alla sua capacità corruttiva proprio verso Alemanno».







I RAPPORTI CON L’EX NAR



Altri racconti giudicati non credibili sono quelli in cui tiene fuori dai fatti illeciti Massimo Carminati. «L’ufficio contesta all’indagato - contrasta la procura - che proprio negli interrogatori precedenti ha confessato reati commessi insieme a Carminati». Era arrivato a dire: «Sono rimasto molto deluso dal suo comportamento (quello di Carminati, ndr), poiché è emerso che ha commesso svariati reati, mentre a noi ci rassicurava del fatto che non li commetteva». Come se non si parlasse dell’ex terrorista nero che vanta un certificato penale di parecchie pagine. Ancora in contrasto sono giudicate le dichiarazioni su Riccardo Mancini, ex ad di Ente Eur. Tutti aspetti che, per i pm, fanno di lui una persona scarsamente credibile. Mancano all’appello, i fatti riguardanti la politica: presunte spartizione e corruzione di Comune e Regione. I pm non ne fanno cenno.







LA POLITICA



E allora Buzzi rilancia e tira fuori una storia secondo la quale la nuova amministrazione comunale gli aveva posto a carico i costi di 4-5 assessori, 18 consiglieri comunali e 4-5 presidenti di municipi. Il 21 luglio chiarisce meglio: «Il primo degli assessori con cui ho avuto rapporti di tale natura è Maurizio Pucci, al tempo della campagna elettorale del 2006, quando gli erogammo finanziamenti e gli mettemmo a disposizione un'autovettura, che lui non voleva più restituire. Per il periodo dell’ultima consiliatura, però, non sono intervenute erogazioni nei suoi confronti». E ancora: «Vi sono state assunzioni richieste da Luigi Nieri. Si tratta di assunzioni non normali, né amicali, ma assunzioni immediate, del costo di circa l00-120 mila euro, di gente che lavorava, e fatte in una logica di scambio, in ragione della qualità pubblica rivestita dal vicesindaco».







Insomma, fatti precisi, sui quali comunque gli inquirenti stanno indagando. E che fanno dire all’avvocato Alessandro Diddi che lo assiste: «Le dichiarazioni che gli vengono contestate sono la riprova della sua assoluta credibilità. Se avesse voluto calunniare qualcuno non gli costava nulla assecondare i sospetti dei magistrati. Poteva rispondere come volevano loro. Non lo ha fatto perché dice la verità».</column>
        </table>
        <table name="tblWebData">
            <column name="Article">Il «pacchetto Roma» arriverà in Consiglio dei ministri il prossimo 27 agosto, alla prima riunione dopo la pausa estiva. E non riguarderà soltanto le misure relative al Campidoglio dopo quanto emerso dall'inchiesta su &quot;mafia capitale&quot;, che prevedono una sorta di tutoraggio di ampi settori dell'amministrazione, ma tutta una serie di provvedimenti ad hoc per la città.







Bisognerà dunque aspettare ancora una ventina di giorni per capire quale strada prenderà il governo anche se, è stato lo stesso Matteo Renzi ad annunciarlo durante la conferenza stampa al termine del Cdm di oggi, «non ci saranno sorprese». E, dunque, il Comune di Roma non verrà sciolto per infiltrazioni mafiose, come avevano suggerito sia il prefetto Franco Gabrielli nella sua relazione al Viminale sia il procuratore di Roma Giuseppe Pignatone in audizione all'Antimafia, andando controcorrente rispetto alla relazione prefettizia che, invece, aveva indicato come unica strada quella dello scioglimento.







Sia palazzo Chigi sia il Viminale sottolineano che dietro la scelta di rinviare la decisione su Roma - era stato lo stesso ministero dell'Interno a far filtrare nelle settimane scorse che il provvedimento sarebbe stato affrontato nell'ultima riunione del Cdm prima della pausa - non c'è alcuno scontro tra Alfano e il premier. Il rinvio, si sostiene, è stato concordato ieri tra i due. Tecnicamente, dicono dal Viminale, Alfano era pronto a presentare la relazione anche oggi, e lo ha ripetuto anche poco prima del Cdm quando gli è stato chiesto.







Ma, vista la delicatezza della vicenda, è stato deciso di lasciare un margine più ampio per un ulteriore approfondimento. Una scelta fatta «collegialmente», già ieri e ribadita oggi. La decisione ci sarà dunque il 27 e farà parte di un pacchetto più ampio. «Il ministro Alfano - dice Renzi - presenterà la propria relazione nella riunione del 27 agosto alle 12. Una riunione nella quale approveremo una serie di pacchetti che vanno dal commissario per il debito del Comune di Roma al decreto sul Giubileo e alle iniziative richieste dal Campidoglio». Il premier ha anche risposto a chi gli chiedeva se le dichiarazioni messe a verbale da Buzzi - il ras delle cooperative che, secondo gli inquirenti, era con Massimo Carminati al vertice dell'organizzazione che aveva infiltrato il comune di Roma - avessero cambiato in qualche modo il quadro della situazione, spingendo il ministro Alfano e il governo a rivedere la propria posizione.







«Le parole del ministro, del prefetto Gabrielli e del procuratore Pignatone - sostiene Renzi - si allineano perfettamente alla nostra posizione. Mi pare di capire che c'è una strategia processuale del tutto rispettabile da parte di alcuni imputati, ma come è ovvio questa cosa non cambia nè il nostro approccio nè una relazione fatta dal personale molto qualificato del ministero dell'Interno». Ecco perchè, è la conclusione del presidente del Consiglio, «non cambia qualcosa per i nostri provvedimenti, se vi aspettate sorprese non ci saranno». Salvo ripensamenti, dunque, il 27 il titolare del Viminale porterà la sua relazione in Cdm, nella quale si sostiene che non è necessario lo scioglimento del Comune, vista anche la «discontinuità» tra l'amministrazione Alemanno e quella di Marino.







Ciò non significa che il ministro non segnalerà i «gravissimi episodi» che hanno caratterizzato anche la gestione del sindaco-chirurgo e della sua Giunta, indicando una serie di misure necessarie per affrontare e risolvere la situazione. Sul come, però, è probabile che questi giorni serviranno per limare la relazione. Il commissariamento del municipio di Ostia per mafia sembrerebbe ormai deciso, ma la linea su cui ci si sta muovendo è quella di prevedere anche una forma di controllo e tutoraggio di ampi settori dell'amministrazione capitolina per un periodo ben definito.







Gli uffici tecnici stanno studiando come &quot;blindare&quot; il provvedimento per evitare possibili ricorsi. Si tratterebbe in sostanza di una sorta di periodo di prova per verificare se le indicazioni provenienti dal Viminale verranno recepite dal Campidoglio. Se così sarà, non scatteranno le sanzioni. In caso contrario le posizioni verranno riviste e verranno decisi provvedimenti più duri</column>
        </table>
        <table name="tblWebData">
            <column name="Article">Giallo sulla relazione del ministro Angelino Alfano su Mafia Capitale. Questo pomeriggio si riunirà il consiglio dei ministri e ieri da ambienti vicini a Palazzo Chigi veniva dato per scontato che il testo con i provvedimenti, a partire dalla rimozione di un centinaio di dirigenti del Campidoglio, sarebbe slittato. Oggi però il ministro Angelino Alfano ha spiegato: «Sono tecnicamente pronto a relazionare oggi su Mafia Capitale nel Consiglio dei ministri. Come è noto la decisione di procedere è del cdm e quindi oggi pomeriggio decideremo insieme sul da farsi. Io sono tecnicamente pronto».







Ieri voci ufficiali suggerivano che la decisione di rinviare fosse condivisa da Alfano e Renzi, vista la delicatezza della materia. Ma voci ufficiose dicevano invece che la frenata fosse voluta dal premier.</column>
        </table>
        <table name="tblWebData">
            <column name="Article">Una piazza ormai spartita tra le mafie che investono per ripulire il denaro sporco. Il prefetto Franco Gabrielli ne ha tracciato “la mappatura” davanti alla Commissione parlamentare antimafia, dove è stato ascoltato ieri su Mafia Capitale e il degrado della città. E ha sottolineato quanto l'attività illegale di Massimo Carminati e soci sia la naturale evoluzione di «un modello» copiato da Cosa Nostra degli anni '70-80 con l'insediamento a Roma del cassiere Giovanni Pippo Calò, «uomo capace di intessere alleanze sia con la delinquenza della Banda della Magliana sia con frange dell'estremismo nero».







L'HINTERLAND



Buzzi e i suoi compari sono solo una parte di quel sistema che sta divorando la città. Neanche l'hinterland è immune. E il prefetto lo evidenzia: «Non mi pare sia da sottovalutare il campanello d'allarme che risuona in altre località della provincia di Roma, dove di recente si sono verificati gravi episodi di mala amministrazione e si è reso necessario procedere alla sospensione dei sindaci di Marino e Guidonia, entrambi arrestati per gravi fatti di corruzione. Roma e la sua provincia presentano fattori che continuano a renderle permeabili ai traffici illeciti delle organizzazioni criminali». E annuncia: «Ho quattro comuni - Morlupo, Sacrofano, Castelnuovo di Porto e Sant'Oreste - a rischio scioglimento, che sono stati oggetto di accessi delle commissioni. Nei prossimi giorni definiremo una valutazione che porteremo all'attenzione del ministro dell'Interno».



LA DIVISIONE



Il prefetto spiega poi che «i sodalizi storici vedono la Capitale come un terreno strategico per il riciclaggio del denaro sporco, tant'è che la mappa della criminalità organizzata nell'area di Roma individua attive affiliazioni delle tre mafie storiche ognuna in zone precise, il che lascia supporre un accordo spartitorio sia per zone che per interessi». Questa la divisione: «è articolata - dice - la presenza della 'ndrangheta per il riciclaggio con la acquisizione di immobili e attività commerciali, con 'ndrine del Vibonese, Crotonese e Reggino che hanno intessuto rapporti con i sodalizi romani, soprattutto i Casamonica». La Camorra, invece, si concentra in alcune zone ben precise della Capitale, oltre all'investimento di capitali sporchi nel mercato immobiliare del Centro storico i sodalizi campani sviluppano le proprie attività illecite nei quartieri dell'Esquilino con il clan Giuliano, e di Ostiense con il clan Zaza in collegamento con i Mazzarella con interessi sulle attività di ristorazione e alberghiere, ma anche traffico di stupefacenti con il clan Moccia a Tor Bella Monaca. E ancora - sottolinea Gabrielli - «Cosa Nostra fa riferimento alla famiglia Triassi e concentra i propri interessi sul riciclaggio a Ostia insieme al clan Fasciani».



Un ultimo commento è per Buzzi e le sue recenti rivelazioni. «È un imputato che si difende - replica Gabrielli - Fa parte di una strategia. Parliamo di valutazioni che la Procura non necessariamente prenderà in considerazione. Sono le parole dette da una persona che non è nella condizione di libertà, e che difendendosi immagina di fare percorsi di un certo tipo».</column>
        </table>
        <table name="tblWebData">
            <column name="Article">Se c'era Mafia Capitale, c'era anche Mafia Città Metropolitana. Prendete Fabio Stefoni: 55 anni, Lista Verso il futuro insieme, era conosciuto come un colorito sindaco anti immigrati, eppure per il Cara (centro d'accoglienza richiedenti asilo) del suo comune - Castelnuovo di Porto - secondo gli investigatori si era accordato con Salvatore Buzzi per 50 centesimi a straniero. Dice Buzzi in una intercettazione: «Il sindaco di Castelnuovo me lo so comprato, 10 mila euro di campagna elettorale. Più una tantum a immigrato che arriva». Stefoni è stato arrestato (ai domiciliari) nella seconda tranche di Mafia Capitale e il 5 giugno il prefetto Gabrielli ha disposto la sospensione. Quello di Castelnuovo di Porto è solo uno degli esempi della capacità di Mafia Capitale di allungare i tentacoli oltre i confini comunali di Roma.

LA SEDE

Bisogna spostarsi di una decina di chilometri, sempre a nord della provincia di Roma, per trovare la città sede del sodalizio comandato da Carminati: Sacrofano. Qui il Cecato, il boss, aveva la sua bella villa (in via del Monte Cappelletto), qui si svolgevano le riunioni del gruppo.

FIDUCIA

Qui c'è un sindaco, Tommaso Luzzi, che secondo gli investigatori era integrato nelle strategie di Mafia Capitale. Luzzi, già presidente dell'Astral con la precedente giunta regionale, è vicino a Domenico e Luca Gramazio (quest'ultimo è l'ex capogruppo Pdl in Regione poi arrestato). Anche Luzzi è indagato per associazione mafiosa, la sua elezione era stata sostenuta da Carminati («Tommaso me serve come sindaco...), ma si è sempre rifiutato di dimettersi. In una lettera ai cittadini ha spiegato: «Ho sempre agito con rigore, il Municipio è una casa di vetro». Ora però, stando a quanto detto dal prefetto anche nella città sede del Mondo di Mezzo, potrebbe arrivare lo scioglimento per mafia.

Altro business su cui Buzzi ha capito di potere macinare profitti: i rifiuti. L'attenzione si sposta su Morlupo, dove il patron della 29 giugno vuole realizzare un impianto che tratta la spazzatura. Si legge in una informativa dei Ros: «Il sistema di relazioni istituzionali stabilito dal sodalizio con il Comune di Morlupo era innanzitutto funzionale alla pubblicazione dell'avviso pubblico inerente a “Locazione o concessione di un'area comunale in località Monte Albereto finalizzata alla realizzazione di un impianto per il trattamento e la valorizzazione dei rifiuti organici raccolti in modo differenziato con produzione di compost di qualità ed energia elettrica». Marco Commissari, sindaco di Morlupo è indagato. Nelle intercettazioni Buzzi dice che «è una persona corretta», poi però afferma anche: «Lo abbiamo a libro paga». L'ultimo comune a rischio è Sant'Oreste, 3.700 abitanti, sempre a nord, confine con la provincia di Viterbo. Qui la storia è già vicina a un epilogo scontato: il sindaco Sergio Menichelli, Pd, fu arrestato nella prima tranche dell'inchiesta ed è già stato sospeso. Qui Buzzi puntava ad appalti sulla raccolta dei rifiuti e alla costruzione di un centro per immigrati.</column>
        </table>
        <table name="tblWebData">
            <column name="Article">&quot;Rimango incredulo - dice in una nota Fabrizio Panecaldo, capogruppo Pd di Roma Capitale. davanti alle ultime, disperate affermazioni di Salvatore Buzzi. Dopo aver tradito e screditato il mondo delle coop sociali, ora Buzzi per liberarsi dall'accusa di essere un mafioso affibbia metafore e sparge fango su tutto e tutti.



La misura è colma e tutto ciò è inaccettabile. Vuol dire che alle pesantissime accuse e responsabilità che già gravano su di lui si aggiungerà anche la mia denuncia per calunnia per le sue dichiarazioni false e diffamanti&quot;.</column>
        </table>
        <table name="tblWebData">
            <column name="Article">«Dalle indagini risulta in modo chiaro come Mafia capitale sia il prodotto originale e originario dell'evoluzione di alcuni ambienti della criminalità romana. Ne è una sintesi la figura del suo leader indiscusso Massimo Carminati». L'ha detto il prefetto di Roma, Franco Gabrielli, durante l'audizione questo pomeriggio in commissione parlamentare Antimafia.



«Le mafie tradizionali si muovono a Roma e provincia con un modello non diverso da quello usato negli anni '70 e '80 da Cosa Nostra, con l'insediamento del suo cassiere Giovanni Pippo Caló, uomo capace di intessere alleanze sia con la delinquenza romana della banda della Magliana che con frange dell'eversione nera».











«I media nazionali ed esteri negli ultimi giorni hanno dato grande risalto al problema del degrado nel Comune di Roma che non solo incide sulla qualità della vita ma rischia anche di alimentare il terreno di coltura della criminalità organizzata». Afferma ancora il Prefetto. «Nei singoli municipi - continua - il fenomeno si presenta con un andamento a macchia di leopardo che non risparmia neanche quartieri centrali o semicentrali. Sono però alcune periferie a soffrire maggiormente, come l'area del Pigneto dove negli ultimi giorni ci sono state due aggressioni nei confronti delle forze dell'ordine».











«Non mi pare sia inoltre da sottovalutare il campanello d'allarme che risuona anche in altre località della provincia, dove anche di recente si sono verificati gravi episodi di mala amministrazione e si è reso necessario procedere alla sospensione dei sindaci di Marino e Guidonia, entrambi destinatari di misure restrittive della libertà personale nell'ambito di procedimenti penali per gravi fatti di corruzione». «Roma e la sua provincia - ha aggiunto - presentano fattori che continuano a renderle permeabili ai traffici illeciti delle organizzazioni criminali».



«Inoltre ho altri quattro comuni - Morlupo, Sacrofano, Castelnuovo di Porto e Sant'Oreste - a rischio scioglimento, che sono stati oggetto di accessi delle commissioni. Nei prossimi giorni definiremo una valutazione che porteremo all'attenzione del ministro dell'Interno».











«Vorrei ricordare che stiamo parlando di un imputato che si difende. Parliamo di valutazioni che la Procura non necessariamente prenderà in considerazione». Così Gabrielli sulle dichiarazioni di Salvatore Buzzi durante gli interrogatori in carcere. «Sono le parole dette da una persona che non è nella condizione di libertà - sottolinea - che si difende e che difendendosi immagina di fare percorsi di un certo tipo».</column>
        </table>
        <table name="tblWebData">
            <column name="Article">Dopo le accuse di Buzzi, che nel corso degli interrogatori ha sostenuto che il governatore avrebbe preso denaro per l'acquisto del palazzo della Provincia e che vi sarebbero stati degli accordi per la spartizione del appalto della Regione sul Cup, il presidente Nicola Zingaretti, scrive su Facebook: contro di me si è mossa la macchina del fango. Scrive Zingaretti in un post pubblicato alle 11.49: «Ecco la macchina del fango di Buzzi: &quot;che poi alcune volte so' veri, alcune volte non so' veri&quot;». Zingaretti cita un passaggio della deposizione dell'ex presidente della cooperativa 29 Giugno. Il governatore prosegue: «Sono fatti in cui lui non è coinvolto, ma gli vengono raccontati da terze persone, insomma lui stesso ammette che potrebbe trattarsi di cialtronerie, chiacchiericcio, falsità. Siamo alla delazione per sentito dire».







Zingaretti spiega che fino ad oggi ha deciso di rimanere in silenzio, per rispetto del lavoro dei magistrati, ma ora ha deciso che deve rispondere, «reagire al fango che mi è stato buttato addosso da un pregiudicato in regime di custodia cautelare con accuse gravissime. E lo faccio non solo ribadendo le falsità delle dichiarazioni di un uomo con le spalle al muro che ha messo in atto una strategia difensiva e personale per scagionarsi dalle accuse di mafia e dichiararsi vittima del sistema, ma anche per chiarire tutti quegli aspetti che dalle dichiarazioni di Buzzi appaiono confusi e imprecisi».







Zingaretti nel lungo post prosegue con la sua ricostruzione: «Ma andiamo per ordine. Il signor Buzzi riferisce di aver sentito di “operazioni poco trasparenti” per l’acquisto del Palazzo della Provincia che riguarderebbero me ed altre persone. Da quanto emerge dai verbali Buzzi avrebbe parlato anche di una “gara bandita dalla Provincia per l’acquisto della nuova sede” e di “un pre-contratto di acquisto”. Buzzi dice il falso. La Provincia di Roma non comprò nessun palazzo prima che venisse costruito. Compito della mia amministrazione, insediatasi nel maggio 2008, fu quella di portare a termine una operazione avviata nel 2005 dalla precedente amministrazione. Confermo di non aver mai ricevuto nessun tipo di beneficio personale, materiale, economico o politico, viste le polemiche che ha suscitato, da quella scelta».







Il passaggio sugli appalti della Regione: «Per quanto riguarda gli accordi spartitici su alcuni appalti regionali con le opposizioni, di cui mi accusa Buzzi, anche in questo caso voglio chiarire che si tratta solo di falsità. Non esistono e non sono mai esistite spartizioni di nessun tipo. Non lo dico io ma lo dicono i fatti: in due anni e mezzo di presidenza della Regione con oltre 4 miliardi di bandi assegnati, le cooperative legate a Mafia capitale non hanno preso un centesimo. Non appena abbiamo avuto percezione di una possibile infiltrazione nel bando Cup, lo abbiamo immediatamente sospeso e ripresentato in collaborazione con l’Anac di Raffaele Cantone. Va ricordato che se non avessimo bandito questa gara sarebbe continuato lo scandalo di un servizio da decenni in proroga sui cui c’è una inchiesta della Corte dei Conti».







il cognato inesistente: «Inoltre Buzzi fa riferimento ad una mia richiesta di assunzione di un fantomatico cognato presso Pino Cinquanta del Cns. Falso anche questo. Intanto vorrei precisare che non ho alcun cognato. So che Pino Cinquanta è un dirigente delle cooperative, non ho mai avuto con lui alcun tipo di frequentazione se non al massimo in occasioni pubbliche o convegni ma escludo di avergli mai proposto nomi per assunzioni di chicchessia».











Conclusione di Zingaretti, che lunedì sul tema è anche intervenuto in consiglio regionale: «Ho deciso di scrivere queste righe perché non posso più accettare di essere vittima della macchina del fango messa in moto da Buzzi. Non posso più accettare menzogne e bugie che tentano di delegittimarmi pubblicamente. Ne va del mio nome, della mia onorabilità e soprattutto dell’enorme lavoro di pulizia, trasparenza e buon governo che in meno di tre anni siamo riusciti a realizzare alla Regione Lazio. E che forse dà fastidio a molti»</column>
        </table>
        <table name="tblWebData">
            <column name="Article">ROMA - «Dottore, io ero convintissimo che il mio fine giustificasse i mezzi e quindi, diciamo, per un fine nobile ho usato mezzi, diciamo, ignobili». La presa di coscienza di Salvatore Buzzi è uno degli ultimi atti dell'inchiesta di Mafia Capitale. L'ex ras delle cooperative, chiuso nel carcere di Badu 'e Carros da dicembre dello scorso anno, ha deciso di collaborare, ma quello che dice non è soltanto esperienza diretta, passa anche per articoli di giornale, per notizie riferite. Ed è quindi tutta da verificare. I magistrati lo ascoltano e lo incalzano perché nella sua memoria ci sono parecchi passaggi confusi, e molti non ricordo. Anche se, quelle 40 ore di “confessione” rivelano una verità, e cioè che Buzzi è un profondo conoscitore del “sistema”, del meccanismo di scambi e favori, di mazzette e lottizzazioni politiche, sebbene scelga davanti ai pm e al suo avvocato Alessandro Diddi di dosare e indirizzare a suo piacere le informazioni. E di questo la procura ne ha piena coscienza. «Ho avuto un processo di revisione critica del mio percorso - afferma - aiutato anche dal cappellano, dal vescovo di Nuoro, e alla fine ho ritenuto opportuno aderire anche all'appello del Papa sulla lotta alla corruzione. Per questo tendo a fare chiarezza sulla corruzione che io conosco e che ho praticato e che ho subito».



GLI AFFARI



Tre i punti su cui sembra maggiormente accanirsi: la “mazzetta” che avrebbe consegnato insieme ad altri all'ex ad di Ama, Franco Panzironi, le lottizzazioni e gli affari gestiti dalla Regione Lazio, l'appalto da 78 milioni di euro assegnato senza bando di gara durante la gestione di Ignazio Marino.







Quanto racconta sulla Regione, però, passa per le parole di Luca Odevaine, l'ex capo di gabinetto di Veltroni, anche lui in carcere per Mafia Capitale. «Dopo che è andato via Veltroni, Odevaine - dichiara - è rimasto disoccupato, e Zingaretti lo ha nominato capo della polizia provinciale. Ed è lui che mi ha detto dell'operazione Parnasi, del Palazzo della provincia. Insomma, Odevaine mi ha detto di Zingaretti...» «Che cosa?», insistono i magistrati. E Buzzi: «Lui ha questa conoscenza con Zingaretti. E mi ha raccontato 'sta cosa, che praticamente lì le operazioni sporche le facevano Cionci, Cavicchia e Venafro. E a questo proposito mi ha detto dell'acquisto della sede della Provincia». E Ielo: «Quindi sapeva che erano operazioni sporche». «Sì - è la risposta - operazioni poco trasparenti».







LA SEDE



Si inserisce il procuratore aggiunto Prestipino: «In quella fase Cionci aveva un ruolo istituzionale?». Buzzi: «Non credo...io guardi c'ho rapporti con Odevaine stretti dal 2011 in poi, 2011-2012, prima ci frequentavamo poco. E quindi mi racconta che la sede della provincia è stata comprata dal costruttore Parnasi con contratto di acquisto, pre-contratto di acquisto...praticamente prima ancora di costruì l'immobile io già l'avevo venduto a lei, pure io sarei capace a costruì così». Ielo: «Mi faccia capire, la Provincia aveva acquistato una sede». Buzzi: «Ha visto i grattaceli che stanno all'Eur, Euroma? Uno di quei due là, è diventata la sede della Provincia quando già si sapeva che la Provincia sarebbe stata soppressa. Quindi viene bandita la gara, Parnasi la vince. Stava fallendo, senza quell'operazione sarebbe fallito, invece ora si è rimesso in pista, tanto è vero che fa lo stadio nuovo della Roma. Su questo che si innesta? Si innesta, mi disse Odevaine: &quot;Che pensi che 'sta operazione l'hanno fatta gratis lì? I soldi che c'hanno fatto Cavicchia e compagnia ci possono andare avanti per generazioni. E mi dice anche chi ha preso i soldi: Cavicchia, Cionci, Venafro e Zingaretti, Cionci per Zingaretti ovviamente». Ielo: «Hanno preso tangenti, come l'hanno prese gliel'ha detto? «Lui racconta questi episodi - taglia corto Buzzi - che poi alcune volte so' veri, alcune volte non so' veri». Per Zingaretti, chiamato in causa, sono tutte falsità, e lo ripete da giorni. Altrettanto fanno Cionci e Venafro.







LE ASSUNZIONI E L'APPALTO



Ci sono poi scambi di favori con assunzioni: l'ex vicesindaco Luigi Nieri ne chiede quattro, e anche l'ex cognato di Zingaretti viene assunto nel Cns, «gli avevano messo addirittura una piccola impresa», ricorda Buzzi, anche se spiega di non conoscere i particolari. Poi passa al capitolo sul Comune di Roma e all'invadenza della politica. Marino lo definisce «un marziano». E aggiunge azzardando una sua analisi: «Dottò, per fa' il sindaco di Roma nun basta esse onesto». Il primo cittadino della Capitale viene citato per un appalto da 78 milioni di euro assegnato senza bando di gara, e per di più con quella che lui chiama: «l'invadenza della politica». «Praticamente che succede - dice - con il cambio di giunta che c'è tra Alemanno e Marino c'abbiamo che la politica... gli assessori contano di meno, si interessano di meno dei processi amministrativi, e quindi prevalgono i dirigenti. Marino ha fatto gestire una gara senza il bando per 78 milioni di euro. Una cosa scandalosa». Il progetto riguarderebbe uno Sprar (Sistema Protezione Richiedenti Asilo e Rifugiati). Buzzi spiega che c'era un'emergenza per i posti nei vari comuni, e sono stati messi al bando 18 mila posti.







LA POLITICA



C'era fretta e così è stato permesso alle coop di partecipare in maniera diretta, con le offerte al ribasso. È in questa occasione che l'indagato parla dell'invadenza della politica. «Stavo dicendo - continua - che mentre nelle cooperative sociali eravamo riusciti a limitare le pretese dei politici a metà, cinque si pagava e cinque non si pagava, sui dieci lotti dell'appalto delle strade alberate, a esempio, non essendo cooperative sociali si pagava tutti e dieci». Ielo: «Però in generale come categoria la trasmissione della decisione da livello politico a livello amministrativo cosa significa?». Buzzi: «Lì vanno con il foglietto. Per dire...cambia la giunta Alemanno, arriva la giunta Marino, allora lo sai che ci sono 5 della maggioranza e sempre 2 dell'opposizione, riparte la nuova giunta e si fa il contrario». Ielo: «Ma a lei queste cose chi gliele dice?». Buzzi: «Sempre i capi gruppo. D'Ausilio e Coratti, tutti e due». E li citerà più volte, raccontando di D'Ausilio e di seimila euro per una gara per le spiagge. In questo tiro al bersaglio, con obiettivi precisi, un'unica concessione sembra concederla a Daniele Ozzimo, l'ex assessore considerato dall'accusa «al suo servizio». «È il solo del Pd che non prendeva soldi. Niente di niente», insiste.</column>
        </table>
        <table name="tblWebData">
            <column name="Article">«Ora chi è accusato, accusa dal carcere. Io penso che nel nostro ordinamento l'accusato abbia il diritto di mentire sulle proprie responsabilità ma non di calunniare terzi. Buzzi ne risponderà di fronte alla giustizia. Ho conferito mandato ai miei legali di querelarlo per sue dichiarazioni».



Così il presidente della Regione Lazio Nicola Zingaretti, intervenendo in Consiglio regionale sulle ultime vicende legate a Mafia Capitale.







«Ho ritenuto doveroso questa mattina essere qui, anche prima della richiesta venuta da alcuni consiglieri, per commentare e riferire in merito a indiscrezioni su deposizioni spontanee date dal signor Salvatore Buzzi in alcuni interrogatori nelle ultime settimane. Si tratta ripeto di indiscrezioni di stampa perchè di altro materiale che dovrebbe, io credo, essere ancora coperto dal segreto istruttorio, non ho potuto prendere visione».







«Nelle deposizioni Buzzi afferma, non per conoscenza diretta - continua il presidente della Regione Lazio nella sua relazione - ma perchè gli sarebbe stato riferito da terzi, che sull'acquisto del Palazzo della Provincia di Roma, che io avrei acquistato prima che venisse costruito, si sarebbero pagate somme illecite a diverse persone anche a mio nome. Dagli organi di stampa abbiamo appreso che gli interessati hanno provveduto a smentire ma anche a promuovere querele su queste affermazioni».







Il presidente Zingaretti smentisce categoricamente le dichiarazioni di Buzzi che - secondo un'esclusiva de La7 - ai magistrati avrebbe detto che «Odevaine mi ha riferito che per la vendita del Palazzo della Provincia di Roma presero i soldi il capo di gabinetto Maurizio Venafro, il segretario generale Calicchia e l'imprenditore Cionci, per Zingaretti». «Da parte mia - contnua Zingaretti - non posso che confermare che la ricostruzione data è palesemente e totalmente falsa. La Provincia di Roma - ha aggiunto Zingaretti - non comprò nessun palazzo prima che venisse costruito e compito della mia amministrazione insediatasi nel 2008 fu quella di portare a termine un'operazione decisa molti anni prima dalla precedente amministrazione, se non erro nel 2005, e confermo di non aver mai ricevuto nessun tipo di beneficio personale, materiale, economico e, mi permetto di dire, neanche politico viste le polemiche che quella scelta suscitò. Fu conclusa a mio giudizio un'operazione perchè condividevamo l'idea e anticipatrice di politiche di spending review di concentrare le sedi istituzionali divise in diversi siti con svariati milioni di risparmi».







«L'operazione sul Palazzo della Provincia di Roma fu anche oggetto di una lunga istruttoria della Corte dei Conti - continua il presidente della Regione Lazio - che si concluse nel dicembre del 2012 con l'archiviazione». «La decisione della Corte dei Conti fu presa nello scontro della battaglia politica anche, ad esempio, dal presidente Storace nella campagna elettorale, il quale a conclusione dell'indagine prese atto della conclusione e me ne diede pubblicamente conto».







«Ho parlato nei giorni scorsi di rischio di impraticabilità di campo non per sottrarmi a nulla, ma perchè vedo concretamente il rischio, a questo punto, di un perenne stillicidio non motivato dalle indagini ma spesso dall'uso distorto che se ne fa, e che può inquinare, in un polverone in cui sono tutti uguali, il clima di civiltà, chiarezza e credibilità che io credo debba esserci sempre intorno alle istituzioni repubblicane», continua Zingaretti. «Credo ci sia un tema di autonomia della politica che nella gestione deve essere instancabile nell'offerta di garanzie di trasparenza e di legalità e, dentro la battaglia politica, di lotta per non fare confusione e dare alle dichiarazioni e agli avvenimenti il giusto peso che meritano».







«Mai accordi spartitori nell'ambito della gara Cup con Francesco Storace o con Luca Gramazio», spiega poi il governatore. «Sulla gara Cup nelle deposizioni sembrerebbe che Buzzi riferisca di un accordo a monte, cito testualmente, &quot;del presidente Zingaretti e del consigliere Storace&quot;. Per cui su quattro lotti tre sarebbero andati alla maggioranza e uno all'opposizione di centrodestra. Con Storace ho avuto in questi due anni molte occasioni di scontro, ma anche di incontro e confronto. Però è falso nella maniera più assoluta che questo accordo sia mai esistito o anche solo teorizzato: io non avrei mai accettato, e dico e confermo che mai il consigliere Storace me lo abbia proposto in qualsiasi forma, nè sulla gara Cup nè sulle altre». «Sempre secondo le deposizioni - ha proseguito Zingaretti - questo presunto accordo fu rotto da una iniziativa del consigliere Gramazio, capogruppo allora di FI, che, nel nome di una maggiore rappresentatività del numero di consiglieri, avrebbe imposto un nuovo patto. Anche questa ricostruzione è totalmente falsa. Mai mi è stata proposta e mai quindi ha avuto seguito. Il confronto politico non ha mai avuto come oggetto una spartizione degli appalti. Io non mi sono mai sottratto al confronto con nessuno, e le uniche indicazioni che ho sempre dato in pubblico e in privato sono sempre state quelle di garantire in ogni passaggio amministrativo la massima trasparenza» ha concluso.







«Potrei smentire molte altre imprecisioni, e a mio giudizio ce ne sono, come quella totalmente inventata che io avrei promosso una raccolta fondi per la campagna elettorale di Ignazio Marino, che ho sostenuto con molta forza, proprio come garante di una discontinuità amministrativa in questa città, ma mi fermo qui».







Nicola Zingaretti, nel suo intervento in consiglio regionale ha detto anche che Buzzi nelle sue dichiarazioni cade in «contraddizione sul ruolo dell'ex capo di Gabinetto Maurizio Venafro». «Nella sua deposizione - ha aggiunto - il signor Buzzi, tra l'altro, riferendosi a un colloquio avuto con Gramazio, dice che l'ex capo di Gabinetto Maurizio Venafro gli avrebbe detto &quot;va bene, mi ha trasmesso la cosa il presidente, quindi stai tranquillo, uno è tuo. Quale vuoi?&quot;. La falsità di questa dichiarazione è provata, in questo caso in maniera plateale, anche da una intercettazione ambientale allegata all'istruttoria di uno dei provvedimenti, nella quale lo stesso Buzzi, non sapendo di essere ascoltato, riferisce ai presenti che avrebbe appreso dal consigliere Gramazio: &quot;Lui, Gramazio, è andato da Venafro perchè questa partita la gestisce Venafro per conto di Zingaretti. E gli ha detto che vuole spazio. Venafro gli ha risposto: ah, che ne so io, non lo so se c'e&quot;». «Non sta a me giudicare la credibilità delle persone - ha concluso il governatore - e non è questa certo la sede per aprire un dibattimento. Cito però questa contraddizione perchè voglio sottolineare la fragilità e a mio modo di vedere l'intento calunniatorio sotteso alle dichiarazioni del signor Buzzi».</column>
        </table>
        <table name="tblWebData">
            <column name="Article">Ha iniziato a parlare Luca Odevaine. Da un paio di settimane è stato trasferito dal carcere di Torino in un penitenziario di massima sicurezza del Centro Italia. E i suoi verbali sono stati secretati. Più di Buzzi, il ras delle coop che con le sue ultime rivelazioni sul “sistema” politico di spartizione degli appalti ha scatenato polemiche e smentite, è un altro protagonista di Mafia Capitale ad aver acceso l'interesse degli inquirenti.







L'ex capo di gabinetto del sindaco Veltroni, arrestato lo scorso dicembre per corruzione aggravata, starebbe parlando del mega appalto da 100milioni di euro per la gestione del centro rifugiati di Mineo. E lo starebbe facendo sia con i magistrati di Roma sia con quelli di Catania, che per la vicenda del Cara più grande d'Europa hanno iscritto sul registro degli indagati, con l'accusa di turbativa d'asta, sei persone, tra cui il sottosegretario all'Agricoltura Giuseppe Castiglione (Ncd).







In forza del suo ruolo presso il Tavolo di coordinamento nazionale sull'accoglienza per i richiedenti asilo, Odevaine sarebbe stato remunerato dal clan di Massimo Carminati e di Salvatore Buzzi con diecimila euro al mese (poi raddoppiati) per agevolare l'aggiudicazione dell'appalto di Mineo alle cooperative “giuste”. Quel bando di gara per 3mila posti letto era infatti «blindato». «Sarà difficile che se lo possa aggiudicare qualcun altro», diceva Odevaine in un'intercettazione agli atti dell'inchiesta di Roma.







DOPPIA INCHIESTA



Nel frattempo il Cara è stato commissariato dall'Autorità Anticorruzione. Quell'appalto, datato 30 luglio 2014, era un «abito su misura» cucito addosso al Consorzio Calatino Terra di Accoglienza, lo stesso che tra il 2012 e il 2014 aveva gestito il Cara grazie a ben sette proroghe. Per tre anni le cooperative interessate sono risultate sempre le stesse, tra cui la Cascina global service (finita giorni fa in amministrazione controllata dopo l'ultima tornata di arresti di Mafia Capitale), Sol Calatino, Sisifo e Senis Hospes. E hanno potuto contare, grazie al regime di prorogatio, su 34,60 euro a migrante. La nuova gara, conclusa nel 2014 con una spesa di 29,80 euro a migrante, è stata indetta secondo il criterio dell'offerta più vantaggiosa. E viene vinta, guarda caso, dallo stesso Consorzio con un ribasso di appena l'1%.







I VERBALI



Già Buzzi ha accennato al Cara di Mineo. È il 31 marzo scorso quando il ras delle cooperative decide di fare una lunga dichiarazione spontanea. Al pm Giuseppe Cascini dice: «Dottore, devo dire delle cose su Mineo». E poi azzarda: «Su Mineo casca il governo...io potrei, cioè se possiamo spegnere il registratore glielo dico, se può spegnere un secondo». Tranchant la risposta del pm: «È vietato dalla legge e noi le cose vietate dalla legge non le facciamo». Buzzi in questi mesi ha continuato a parlare a ruota libera. Ma le sue dichiarazioni sono tutte da riscontrare. La sua linea difensiva - ha fatto notare il procuratore di Roma Giuseppe Pignatone nel corso della sua ultima audizione in Commissione Antimafia - consiste nel dire che «in fondo la mafia non esiste e se esiste, io non c'entro: c'era un sistema corruttivo diffuso in cui ho dovuto operare».</column>
        </table>
        <table name="tblWebData">
            <column name="Article">ROMA - Quaranta ore di interrogatorio per spiegare “il sistema”. Salvatore Buzzi ne parla con i pm che indagano su Mafia Capitale e la sua collaborazione con la giustizia passa per «le magagne» della Regione Lazio, per quelle della Provincia e del Comune. O almeno questa è la verità che racconta, perché davanti ad accuse di spartizioni e mazzette, le persone che ha tirato in ballo sono tutte insorte, a cominciare dal presidente Nicola Zingaretti, per finire allo stesso Luca Odevaine, in carcere da mesi, e a Maurizio Venafro, che del governatore del Lazio è stato il capo di gabinetto.







var id=85106



L'ex ras delle cooperative parla ai pm, ma insiste nel volersi mostrare come una vittima, costretta a pagare per lavorare. Tanto che al pm Paolo Ielo dice: «Non ci crederà, dottore, noi il Pd non l'avevamo mai pagato in quella maniera. Abbiamo sempre contribuito alle campagne elettorali con piacere, alle europee, con Bettini e Gasbarra in lotta, per non sbagliare abbiamo finanziato tutti e due. Ma essere affrontati così in Consiglio comunale non ci era mai capitato». Altrettanto l'indagato racconta di aver fatto con la campagna elettorale del sindaco Marino: «Facemmo un bonifico, anche se il futuro sindaco nemmeno lo conoscevamo».







Nei cinque verbali di interrogatorio - anticipati dal Tg de La7 - che si sono svolti all'interno del carcere di Badu 'e Carros, Buzzi parla del Palazzo della provincia, all'Eur, «comprato da Zingaretti, prima che venisse edificato, dal costruttore Parnasi per 263 milioni di euro». Sostiene anche che Luca Odevaine gli avrebbe riferito che in quella vicenda avrebbero preso soldi Maurizio Venafro, Antonio Calicchia e l'imprenditore Peppe Cionci, denaro destinato al governatore.







LE SMENTITE



Una dichiarazione che ha scatenato la reazione di Zingaretti: «Nessuno chiese soldi per me. Devo dire con amarezza che vedo l'affacciarsi concreto del rischio di impraticabilità di campo per chi sta provando con onestà a cambiare le cose in questa Regione». Quanto al palazzo della Provincia replica: «è stata una scelta di risparmio per molti milioni di euro, sulla quale nel dicembre 2013 anche la Corte dei Conti ha deciso di archiviare un'indagine sul tema difendendo la scelta». A reagire contro queste accuse non è solo il Governatore. C'è anche la replica degli avvocati di Odevaine. «Nel corso dei suoi interrogatori - spiega Luca Petrucci - il nostro assistito non ha mai reso dichiarazioni di questo tenore». Mentre Venafro e Cionci bollano come calunniose le affermazioni.







Insomma, tutti contro Buzzi. Lui, però, tira dritto e spiega ai pm come si sono svolti i fatti per l'aggiudicazione dell'appaltone da 1,2 miliardi per la fornitura dell'energia degli ospedali del Lazio, «oggetto di una precisa e concordata spartizione politica». E anche della gara per la gestione del Centro unico di prenotazioni sanitarie, un bottino da 100 milioni di euro. La procura sta valutando il racconto per cercare di capire se quanto ha riferito corrisponda a verità. Le sue dichiarazioni sono tutte ancora da riscontrare. L'avvocato Alessandro Diddi che lo assiste punta a smontare la pesante accusa di associazione mafiosa, perché per lui «Buzzi è stato vessato dalla politica per riuscire a lavorare».







LA SPARTIZIONE



L'indagato numero uno di Mafia Capitale racconta dettagli della gara da 100 milioni per il Recup quando, in difficoltà, si è rivolto a Fabrizio Testa, ex cda Enav ed ex referente di Gianni Alemanno a Ostia, per chiedergli di aiutarlo con l'allora capogruppo del Pdl in Consiglio regionale, Luca Gramazio. Proprio quest'ultimo gli avrebbe rivelato che l'accordo era già bello e fatto: tre lotti alla maggioranza e uno all'opposizione, quindi a Storace. «A quel punto - continua Buzzi - Gramazio è andato da Zingaretti e gli ha detto: “l'opposizione sono io mica Storace che è un solo consigliere”. È stato lui stesso a raccontarmi che Zingaretti lo ha accontentato e gli ha suggerito: “non ti preoccupare, fai questa cosa con Venafro, con lui ci penso io”».</column>
        </table>
        <table name="tblWebData">
            <column name="Article">Nuovi nomi, tariffario delle tagenti e percentuali sugli appalti. Ecco la nuova puntata di Mafia Capitale. La scrive Salvatore Buzzi, il principale indagato insieme a Massimo Carminati, nell’inchiesta che ha travolto Roma e il Lazio.







Lo fa durante cinque lunghi interrogatori a cui è stato sottoposto dai pm. Buzzi, agli arresti in Sardegna, ha parlato: ha confermato corruzioni e corruttori ma ha respinto l’accusa di associazione a delinquere di stampo Mafioso. A rivelarlo è stato ieri il Tg de La7 diretto da Enrico Mentana.



Secondo le indiscrezioni raccolte dalla giornalista Flavia Filippi di La7 Buzzi avrebbe innanzitutto chiamato in causa la vicenda dell’acquisto del palazzo alla periferia dell’Eur da parte della Provincia di Roma. Un palazzo dove dovevano trasferirsi i dipendenti di Palazzo Valentini.







L'ATTACCO



Immediato l'attacco del centrodestra: «In merito alle pesanti dichiarazioni rilasciate da Salvatore Buzzi negli ultimi interrogatori, come riportato da Tgla7 ieri e da alcune testate odierne, sarà sicuramente la magistratura a fare chiarezza. Da queste dichiarazioni, sarebbero stati citati collaboratori di spicco del presidente Zingaretti, come l'ex capo di gabinetto Venafro o l'ex segretario generale Calicchia - si legge in una nota congiunta di i capigruppo del Consiglio della Regione Lazio di Forza Italia, Antonello Aurigemma, La Destra Francesco Storace, Nuovo Centrodestra Daniele Sabatini, Gruppo Misto Pietro Sbardella, Fratelli d'Italia Giancarlo Righini, Lista Storace Olimpia Tarzia - Proprio per questi motivi, ci saremmo aspettati chiarimenti da parte del governatore, che al momento non sono ancora arrivati. Nel pieno rispetto del garantismo, riteniamo però che nella capigruppo di lunedì 3 agosto si debba parlare in primis di questa situazione, e proprio in quella sede chiederemo che il presidente Zingaretti venga in aula a spiegarci alcuni aspetti di questa vicenda. Credo che sia un punto imprescindibile, soprattutto per rispetto del Consiglio e dei cittadini».







LA REPLICA DI ZINGARETTI



«Da indiscrezioni di stampa contenute nel servizio di un tg emerge che il signor Salvatore Buzzi, in carcere dal 2 dicembre, avrebbe rilasciato dichiarazioni sui suoi atti corruttori diretti verso molte personalità politiche, nessuna della Regione Lazio. Sempre dallo stesso servizio e da alcuni articoli di stampa risulta che il signor Buzzi avrebbe dichiarato che il signor Luca Odevaine gli avrebbe riferito su atti corruttivi dietro l'acquisto del palazzo della Provincia di Roma e di notizie su accordi spartitori relativi alla gara multiservizi per gli ospedali del Lazio, tema questo già emerso nelle intercettazioni dell'inchiesta. Reputo queste affermazioni, se fatte, totalmente prive di ogni fondamento, a cominciare dalla notizia che 'Zingaretti ha acquistato il palazzo prima che venisse costruitò. Affermazione, quest'ultima, palesemente falsa. Come tutti sanno, l'amministrazione da me guidata, che ha avuto inizio nel 2008, ha portato a conclusione un iter amministrativo iniziato nel 2005, quindi molti anni prima, condividendo la scelta di riunificare dentro un unico stabile le molte sedi distaccate della Provincia di Roma. Una scelta di risparmio per molti milioni di euro, sulla quale nel dicembre 2013 anche la Corte dei Conti decise di archiviare un'indagine sul tema». Così, inuna nota, il governatpre del Lazio Nicola Zingaretti. «Veniamo alla gara multiservizi - aggiunge - che è ancora in corso: credo sia necessario precisare che si tratta di una gara molto importante per gli ospedali del Lazio che si pone come obiettivo quello di far risparmiare alla Regione centinaia di milioni di euro. La gara, voglio ribadirlo di nuovo, è ancora in corso. Non esiste e non può esistere nessuno, come pure sembrerebbe essere stato dichiarato, che 'chiede soldi per Zingarettì. Per questo mi riservo di querelare, a tutela della mia dignità e onorabilità personale, chiunque affermi o abbia affermato il contrario. L'unica riflessione che già da ora mi sento di fare è l'affacciarsi concreto del rischio di impraticabilità di campo per chi sta provando con dedizione e onestà a cambiare le cose in questa Regione».







LA SMENTITA DI VENAFRO E CIONCI



L'ex capo di Gabinetto della Regione Lazio Maurizio Venafro e l'imprenditore Giuseppe Cionci, attraverso il loro legale Maurizio Frasacco, smentiscono «categoricamente - si legge in due distinti comunicati - quanto, in modo diffamatorio e illecito, è stato diffuso dal Tg LA7 e da alcuni giornali che hanno ripreso la notizia in merito alle calunniose affermazioni che Salvatore Buzzi avrebbe rilasciato ai pm della nota inchiesta Mafia Capitale». «Le affermazioni di Buzzi su Maurizio Venafro - precisa Frasacco - sono completamente destituite di fondamento ed evidentemente frutto di un tentativo disperato e ridicolo di confondere la ricostruzione dei fatti delittuosi a lui attribuibili». Analogamente per Cionci, sottolinea Frasacco, «nulla di quanto Buzzi avrebbe riferito su di lui risponde al vero». Qualora le dichiarazioni su entrambi dovessero essere confermate «lo stesso Buzzi - afferma il legale - sarà chiamato a rispondere per il delitto di calunnia». «Saranno, certamente, chiamati a rispondere di diffamazione - conclude Frasacco - tutti coloro che, dando credito alle predette propalazioni, hanno diffuso o diffonderanno le calunniose affermazioni di Buzzi. In ogni caso appare incredibile che dichiarazioni provenienti da imputati di reati gravissimi, che hanno tutto l'interesse a mentire spudoratamente e che non dovrebbero godere di alcuna credibilità, vengano diffuse e accreditate da organi di stampa così ledendo sia il segreto di indagine, sia l'onorabilità di coloro che vengono calunniosamente citati».







M5S: «ZINGARETTI SI DIMETTA»



«L'esclusiva del Tg La7 che ha portato alla luce alcuni estratti dei verbali dei nuovi interrogatori di Buzzi getta l'ennesimo discredito sull'attuale governo regionale. È inutile che Zingaretti venga lunedì in aula a ripeterci che va tutto bene, che Cantone gli ha fatto i complimenti e che ha superato i 100.000 mi piace su Facebook, eviti il teatrino, si dimetta oggi e lasci il Lazio libero di decidere se continuare a essere governato da chi ha stupito Buzzi per la propria voracità». Lo dichiara Valentian Corrado, capogruppo M5S alla Regione Lazio.







BORDONI (FI): «VERGOGNA PD»



«Quanto emerso dalle dichiarazioni di Buzzi, riportate a mezzo stampa sui rapporti intrattenuti con l'attuale Amministrazione fa confrontare il Partito Democratico con la dura realtà, che vede la maggioranza, targata PD, ben ammanigliata all'interno del malaffare. Altro che paladini della legalità! Mi chiedo come facciano i dirigenti del PD, primi fra tutti Renzi ed Orfini, a non sprofondare dalla vergogna per quanto sta emergendo, e persistano invece nel dare appoggio a questo Sindaco, con tanto di partitina a biliardino e brindisi alla Festa dell'Unità. C'è poco da festeggiare, Zing</column>
        </table>
        <table name="tblWebData">
            <column name="Article">Trasferita la dirigente della centrale unica degli acquisti indagata per false dichiarazioni. Elisabetta Longo ha inviato una mail al capogruppo de La Destra, Francesco Storace. L’ex governatore l’ha letta questa mattina in consiglio regionale, ricevendo la solidarietà di tutti i gruppi.







Ha spiegato Storace: «Ieri sera, alle 21,10, ero in casa, ricevo un'e-mail da un importante dirigente regionale. Quindici giorni dopo l'audizione in Commissione bilancio la Longo mi scrive: ”Gentilissimo Consigliere sono Elisabetta Longo, nuora di Giuseppe Carlucci”».







Giuseppe Carlucci, ha spiegato Storace è stato un grande figura dell’Msi romano. Storace ha continuato: «La Longo mi ha anche scritto: ”Io non so con quale tipo di donna lei sia abituato a interloquire, certamente però non simile a me, perché se no non avrebbe mai adottato un comportamento così poco rispettoso e volgare. Trovo ignobile quello che è successo in Commissione. Mai un tecnico, e io so solo fare il tecnico, è stato destinatario di tanta violenza e maleducazione. Tuttavia, per quanto la riguarda, in virtù del fatto che da trent'anni sono legata a una persona il cui padre ha condiviso una parte di storia con lei, sono anche disposta a rivedere il tutto a patto che lei si dimentichi del mio nome e mi chieda scusa. Non altrettanto vale per l'esuberante signora del Movimento 5 Stelle”. Bene questo secondo me è un tentativo di estorsione e per questo ho dato mandato al mio avvocato di presentare denuncia».







Dopo la rivelazione di Storace, da parte di tutti i gruppi è stata espressa solidarietà al leader de La Destra (e all’esponente del Movimento 5 Stelle, Valentina Corrado, chiamata in causa nelle ultime righe della lettera). E il presidente del consiglio regionale, Daniele Leodori, ha spiegato: «Sono convinto che alla ripresa dei lavori la giunta potrà annunciare la sua presa di posizione rispetto a un fatto così grave».







La seduta è stata sospesa ed è ripresa nel pomeriggio. L’assessore alla Sicurezza, Concettina Ciminiello, ha comunicato al consiglio: «Comunico che il giorno 24 luglio scorso, la dottoressa Longo aveva avanzato la richiesta di essere spostata ad altro incarico. Abbiamo accettato questa richiesta, e ora sono in atto tutte le procedure per effettuare il cambiamento nei tempi più rapidi previsti dalla legge. Io desidero esprimere tutta la solidarietà al presidente Storace». Alla luce delle date la decisione del trasferimento appare essere precedente rispetto alla data della mail.</column>
        </table>
        <table name="tblWebData">
            <column name="Article">Ignazio Marino è «una persona nobile che combatte una battaglia molto difficile». Dopo le polemiche delle ultime settimane e il varo della nuova Giunta capitolina, il sindaco di New York Bill de Blasio giunge in soccorso del suo collega capitolino, alle prese con una impegnativa &quot;ripartenza&quot; nel governo della Capitale d'Italia, finita sulle pagine della stampa internazionale per il diffuso degrado in settori chiave come i trasporti e la raccolta dei rifiuti.







Fare il sindaco di Roma, dice de Blasio in un'intervista al New York Times, è un «mestiere più difficile» rispetto a quello di primo cittadino della metropoli Usa. «Non ha il sostegno di cui ha bisogno dal governo nazionale, né i proventi fiscali locali che abbiamo noi», afferma il sindaco di New York. Il New York Times, che nei giorni scorsi dedicò un articolo al degrado della Capitale che ebbe vasta eco a livello nazionale e internazionale, riferisce dell'amicizia tra de Blasio e Marino. «Se, in modo anche minimo, posso dargli un pò di aiuto e sostegno morale, intendo farlo», dice il sindaco di New York riguardo al suo collega. Il rapporto tra i due nacque lo scorso anno, durante una vacanza romana di de Blasio.







L'ultimo incontro, la scorsa settimana, quando il sindaco di New York ha visitato la Capitale in occasione di una conferenza in Vaticano. Tra i due, al di là degli incontri diretti, intercorrono frequenti contatti telefonici o via sms. «Tuo fratello», la formula con la quale de Blasio chiude i suoi messaggi a Marino.







Il New York Times nell'articolo-intervista riporta anche alcune dichiarazioni del sindaco di Roma e ricorda l'offerta di aiuto che de Blasio fece a Marino quando, sulla soglia della sua abitazione romana, venne trovato un piccione morto con un foro di proiettile e un bossolo accanto. Una delle diverse intimidazioni ricevute da Marino e attribuite alla «mafia locale».







Diverse le analogie, sottolinea il Nyt, tra i primi cittadini di New York e Roma. Entrambi sono dei riformatori, entrambi hanno ricevuto forti critiche su diversi aspetti delle rispettive gestioni - «ma a Marino è andata molto peggio», scrive il quotidiano, ricordando le richieste di dimissioni per le tante emergenze dovute all'aumento della criminalità, ai problemi nei trasporti e nella gestione del decoro cittadino. Entrambi i sindaci, inoltre, hanno suscitato polemiche per i loro viaggi «fuori città».







I due sindaci hanno in programma di incontrarsi nuovamente in autunno, quando Marino sarà a New York prima della visita negli Stati Uniti di Papa Francesco. In quell'occasione, de Blasio spera di organizzare per Marino, sostenitore dei matrimoni gay, un incontro con i leader di alcune associazioni per i diritti degli omosessuali. Marino «è una persona che intende rompere gli schemi del passato - conclude de Blasio - questa è una delle cose che mi avvicinano a lui».</column>
        </table>
        <table name="tblWebData">
            <column name="Article">C'è un atto di accusa che tocca anche l'attuale amministrazione comunale, nell'ordinanza di custodia cautelare che ieri mattina ha portato all'arresto del presidente del porto Mauro Balini, insieme ad altre tre persone (anche se la procura aveva chiesto la custodia cautelare per tutti e tredici gli indagati).



Sebbene i titolari del fascicolo, il procuratore aggiunto Nello Rossi e il pm Alberto Galanti, abbiano valutato di non procedere ad ulteriori iscrizioni al registro degli indagati, parlando di pericolo di reiterazione del reato da parte del presidente del porto accusato di associazione per delinquere finalizzata alla bancarotta e al riciclaggio, il gip Maria Grazia Giammarinaro, sottolinea i rapporti di Balini sia con l'ex capo di gabinetto della segreteria del sindaco Gianni Alemanno, sia – e soprattutto – con l'ex capogruppo del Pd al Comune di Roma Francesco D'Ausilio, citato più volte nell'inchiesta Mafia capitale e che da poco ha abbandonato il Campidoglio.



Proprio la relazione con D'Ausilio, infatti, avrebbe permesso a Mauro Balini di arrivare direttamente al sindaco di Roma Ignazio Marino e ottenere la correzione di una sospensione dell'iter burocratico per la conclusione del procedimento relativo all'ampliamento del Porto, contenuta in un atto della dirigente del comune, Cinzia Esposito.



L'accusa complessiva del gip è molto pesante: «Il potere economico consente a Balini di proseguire nella sua attività delittuosa attraverso l'utilizzazione della complessa struttura societaria all'uopo creata, ma anche in relazione ai suoi agganci politici al Comune di Roma, necessari per l'ottenimento di concessioni e atti amministrativi funzionali all'esecuzione del programma criminoso».



LA LETTERA

L'episodio evidenziato dall'ordinanza è dell'ottobre 2013. Sui giornali sono appena finiti gli atti dell'inchiesta Nuova Alba della Squadra mobile di Roma in cui si parla dei rapporti di Balini con gli autori dell'agguato al boss Vito Triassi. La nuova giunta è già insediata ma Balini contatta prima i predecessori, scrive il gip: «Balini contatta Lucarelli in occasione di un esposto presentato dall'associazione Labour (associazione antimafia locale ndr) a seguito del quale il comune di Roma, in persona della dirigente Cinzia Esposito, comunica la sospensione dell'iter burocratico per la conclusione del procedimento relativo all'ampliamento del porto».



Il contatto decisivo è però con D'Ausilio: «A Francesco D'Ausilio – prosegue il magistrato – Balini comunica in tono minaccioso l'intenzione di denunciare il sindaco Marino. D'Ausilio promette di intervenire. A seguito dell'intervento di D'Ausilio, viene richiesta dal sindaco una relazione sull'episodio, e la Esposito invia dopo appena una settimana una lettera di rettifica».



La mail effettivamente è piuttosto aggressiva: «Caro Francesco - scrive Balini - cerco di stare calmo ma la pazienza è terminata. La stampa dice che il porto e Balini Mauro sono mafiosi o appartenenti ad essa. La Labur con Schiavone fanno l'ennesimo comunicato stampa dove attaccano come sempre il porto. La Cinzia Esposito, direttore del dipartimento grandi opere, trova il tempo di rispondere alla Labur che l'iter è sospeso. Nelle prossime settimane saremo costretti nostro malgrado a restituire la concessione al presidente della Regione, l'avvocato nel frattempo sta querelando il sindaco».



D'Ausilio risponde immediatamente via sms: «Caro Mauro non mischiare cose che non sono legate. Ho parlato col Sindaco che ha già ordinato una relazione in merito al grave accaduto e domani stesso farà rettificare la lettera alla Esposito. Se serve facciamo anche una dichiarazione pubblica. Il danno di immagine al Porto non lo ripaga nessuno tuttavia dobbiamo rimanere lucidi. Sulla Regione serve che intervengo?». Nell'arco di un paio di giorni, effettivamente l'iter riparte e Balini riceverà da D'Ausilio, in via riservata, «la nota che la Esposito ha trasmesso al capo di gabinetto Fucito in seguito all'indagine disposta sul grave episodio».



LE ALTRE ACCUSE

Più in generale, secondo le indagini del Nucleo di polizia tributaria della Guardia di finanza, Mauro Balini e gli altri tre arrestati (Massimo Amicucci, Edoardo Sodano e Sergio Capograssi, avvocato con studio nella capitale), avrebbero scientemente portato al fallimento la Ati Spa, società che aveva curato la realizzazione del porto e che fino al 2008 era concessionaria dell'infrastruttura, svuotandola completamente dei propri beni e dirottandoli su società riconducibili al patron.



Al gruppo sono stati sequestrati beni per oltre 400 milioni di euro. Il gip Giammarinaro nelle accuse ribadisce che Balini potrebbe essere «il gestore delle attività economiche e finanziarie facenti capo a una delle strutture criminali insediate nel territorio di Ostia e che costituisca anzi il terminale, apparentemente legale, di quegli interessi criminali».



LA PRECISAZIONE

Dal Campidoglio spiegano: «Il sindaco di Roma Ignazio Marino non ha ricevuto mai pressioni a proposito del Porto di Ostia, men che mai da Francesco D'Ausilio. - si legge in una nota - Nell'ottobre del 2013 gli uffici capitolini sbloccarono i lavori di ampliamento (decisi con delibere dalla precedenti amministrazioni e dai precedenti consigli comunali e dall'amministrazione Regionale) sopravvenuta la decorrenza dei termini di legge per la presentazione di eventuali ricorsi contro l'avvio dei lavori, come richiesto dalle normali procedure amministrative».</column>
        </table>
        <table name="tblWebData">
            <column name="Article">Marino presenta la sua nuova giunta e comincia ringraziando gli assessori sostituiti: la Scozzese, Masini, Improta e il vicesindaco Nieri. Prende il posto di quest'ultimoMarco Causi che assume anche la delega al Bilancio (che era della Scozzese). Marco Rossi Doria è il nuovo assessore alla Scuola (al posto di Paolo Masini) e Stefano Esposito ai Trasporti al posto del dimissionario Improta. Luigina Di Liegro,consigliera comunale del Pd e già nel 2009 Assessore alle Politiche del Welfare e della Sicurezza alla Regione Lazio con l'Amministrazione Marrazzo, prende la delega al Turismo. «Persone che sapranno portare alla città i cambiamenti di cui la città ha bisogno», dice Marino dei nomi scelti.







Poi il sindaco risponde alla lettera inviatagli da Matteo Renzi tramite il Messaggero: «Ha ragione ad affermare che l'amministrazione della Capitale deve essere valutata per ciò che ha fatto e che fa. Ma voglio anche rispondergli in modo puntuale e preciso dicendogli che sapevo fin da subito che non avrei trovato lo stesso rigore di Stoccolma ma di certo non immaginavo le casse vuote e un debito di quasi un miliardo, la criminalità e la corruzione». Quindi Marino elenca i provvedimenti presi in questi due anni, a partire da quelli sulla «trasparenza del bilancio». «Ora - aggiunge - vogliamo obiettivi concreti e tempi certi per cambiare la città in tre anni. Le aree strategiche scelte come prioritarie sono: decoro, pulizia, mobilità, casa, vivibilità urbana»







«Io mi sento solido e sento la solidità del governo che vuole obiettivi e noi li raggiungeremo», dice il sindaco. E interpellato sul pressing del premier per le sue dimissioni, afferma: «Non l'ho mai percepito, l'ho letto saltuariamente sui giornali».







«Ora inizia la fase due, ma l'obiettivo è lo stesso»: cambiare Roma, continua. Quindi il sindaco elenca alcune tappe di questo cambiamento: «Entro il 2015 ci saranno nuove corsie preferenziali per aumentare la velocità di percorrenza dei bus entro Pasqua 2016 verrà aperta la stazione di Vigna Clara, chiusa da 25 anni, entro il 2016 è prevista l'apertura del tratto della metro C fino a San Giovanni». Inoltre Marino ricorda «l'apertura di nuove piste ciclabili e la realizzazione del Grab. Poi parla della necessità di risanare Atac: «Ci saranno partner industriali per Atac e nuova governance e management dopo l'approvazione del bilancio». Inoltre nel 2015 acquisteremo «200 nuovi bus e entro 2015 rifaremo manto stradale per il 20% delle strade ad alta percorribilità e faremo lavori di ricucitura per alcuni quartieri periferici». Inoltre si prevede latrasformazione della Roma Lido in una metro di superficie.







Quanto al tema casa con particolare riferimento all'emergenza abitativa «avvieremo presto la chiusura dei centri per l'emergenza abitativa - dice - la vendita di alloggi per l'edilizia residenziale pubblica in particolare da dedicare alle fasce deboli e l'acquisizione di nuovi alloggi popolari per i quali sono a disposizione 12 milioni».







Tra gli obiettivi della fase 2, della nuova 'giunta del fare', il sindaco annuncia poi «controlli antiabusivismo, da settembre pulitura delle caditoie per prepararci all'inverno, 300 operatori ecologici in più, entro il 2015 prima pietra dell'eco distretto di Rocca Cencia e 60 mila cassonetti in più». E ancora: «Entro il 2015 la prima pietra dell'ecodistretto di Rocca Cencia».







Quanto al Giubileo ci stiamo preparando con la manutenzione straordinaria della grande viabilità ma anche pensando a percorsi pedonali, alla riqualificazione delle aree delle basiliche. Avremo una card del pellegrino e un kit per la sicurezza dei visitatori. I servizi di accoglienza saranno rafforzati».







Cosìil vicesindaco di Roma Marco Causi fresco di nomina: «Roma ha bisogno di uno stretto affiancamento del governo su politiche strategiche. Abbiamo chiesto al governo di convocare il tavolo interistituzionale su Roma Capitale». «La prima riunione sarà martedì - annuncia - Mentre prima con il piano di rientro è stata una fase risanamento da martedì cominciamo una fase 2 in cui Governo, Campidoglio e Regione Lazio metteranno in campo tutte le forze per risolvere i problemi. Il primo punto che affronteremo sarà il Giubileo».</column>
        </table>
        <table name="tblWebData">
            <column name="Article">Caro Direttore,







da qualche giorno una parte rilevante dei mezzi di comunicazione attende dalla Segreteria Nazionale del PD una parola definitiva sul caso Roma. Si dice: tocca a Largo del Nazareno – o addirittura a Palazzo Chigi – decidere il futuro del Campidoglio. Ho fatto il Sindaco per cinque anni in una delle città più belle del mondo, in una delle città più importanti d'Italia. Conosco la fatica ma anche l'emozione di girare in mezzo alla tua gente, di discutere con i residenti di un quartiere o di una periferia, di vivere insieme momenti di dolore e di gioia. Avere la responsabilità per qualche anno di fare il primo cittadino ti insegna che è l'ultimo cittadino quello più importante. E che nessuno – né il tuo partito, né il tuo governo – può sostituirsi a te nel rapporto con il tuo popolo. Questo è il bello dell'elezione diretta: hanno scelto te, non puoi far governare un altro.







Roma ha eletto un Sindaco, appena due anni fa. A lui oneri e onori. Il PD capitolino, ben guidato in questa fase di commissariamento da Matteo Orfini, ha un obiettivo unico e semplice: dare una mano a Roma. Non ci interessa puntellare una Giunta, fare un rimpasto, scambiare poltrone: ci sta a cuore Roma, la sua bellezza, il suo futuro che può essere affascinante e ricco di stimoli. Ma che al momento sembra così lontano, stropicciato da polemiche senza fine. In queste ore Roma occupa le pagine dei media internazionali per l'incuria, la metropolitana in tilt, le foto del New York Times, la rabbia della sua gente.



La capitale d'Italia non si merita questo. Prendersi cura delle piccole grandi cose di ogni giorno, ricostruire luoghi di decoro e di speranza, accudire i luoghi del bello: si può fare.







A condizione di volerlo. E di essere all'altezza di una sfida da vertigini. Molto dipende da chi ha avuto il grande onore di rappresentare la Capitale nel mondo. Ignazio Marino sa che il Partito Democratico sta facendo tutti gli sforzi per dargli una mano. E sa che il Governo è pronto a continuare a collaborare con dedizione e tenacia. Adesso tocca a lui, alla sua squadra cui il PD non farà mancare la forza delle proprie donne e dei propri uomini. Tocca a lui però presentare progetti credibili e concreti dalla visione strategica fino alle buche per le strade o alla pulizia dei tombini quando piove: da Sindaco so che la qualità di una buona amministrazione si vede anche e soprattutto da questi che non sono dettagli. Decida l'Amministrazione Comunale su quali progetti coinvolgere i cittadini e chiamare a raccolta le Istituzioni, a cominciare dalla Regione, il cui Presidente già in più occasioni si è mostrato sensibile e attento. Tocca al Sindaco, adesso, nessuno può sostituirsi. Se ne sarà capace, avrà il nostro appoggio.







Noi ci siamo. Siamo pronti sul Giubileo, siamo pronti sulle Olimpiadi, siamo pronti sulle infrastrutture, siamo pronti sulle periferie, siamo pronti sulle aziende partecipate. Purché dal Comune arrivino proposte, non polemiche a distanza. Siamo disponibili a verificare i progetti che la città vorrà proporci, siamo pronti a studiare tutte le soluzioni praticabili per rilanciare Roma, vetrina e biglietto da visita per il Paese. Ma il Sindaco dia un segnale!



E si interrompano una volta per tutte le manovre di piccolo cabotaggio figlie di una cultura politica vecchio stampo, che dovrebbe essere superata. E si torni a parlare della gente e con la gente. Roma se lo merita. E i suoi abitanti – così pacificamente invasi dalla gloria e dalla bellezza del passato – si meritano un futuro all'altezza dei propri sogni più belli.</column>
        </table>
        <table name="tblWebData">
            <column name="Article">L’emergenza abitativa a Roma è segnata da una «continuità» nell’impostazione tra la giunta Alemanno e quella Marino. L’atto di accusa, pesantissimo, di cui forse era a conoscenza l’ex assessore al Bilancio Silvia Scozzese quando tre giorni fa ha rassegnato le proprie dimissioni, è uno dei passaggi della relazione stilata dalla Commissione d’accesso prefettizia che un mese fa ha inviato le proprie conclusioni a Franco Gabrielli che a sua volta, con conclusioni in parte differenti, le ha fatte avere al ministro degli Interni Angelino Alfano per la decisione definitiva sulla sorte del Comune di Roma (che sembra essere ulteriormente slittata). «L’azione della giunta Marino avrebbe dovuto rappresentare un cambiamento di rotta sostanziale rispetto al modello precedente, ma dall’esame della documentazione risulta che nel 2014 ciò non sia effettivamente avvenuto», scrivono i prefetti quando parlano della gestione dell’emergenza abitativa. E ieri è emerso un altro elemento chiave, che la relazione non poteva prevedere: l’assestamento di bilancio del 2015, già votato dalla giunta e presentato ieri in commissione, stanzia altri 6,6 milioni di euro di affidamenti diretti per l’emergenza casa.







LA PROROGA



Tra i beneficiari dell’ennesima proroga ci sarebbero anche le coop del sistema Mafia capitale, oggi gestite in amministrazione giudiziaria: a partire dalla Eriches 29, uno dei pilastri del consorzio 29 giugno di Salvatore Buzzi, che anche dopo gli arresti, da dicembre a oggi, ha incassato dal Comune circa mezzo milione. A gestire l’emergenza abitativa, di proroga in proroga, c’è pure la Dominus Caritatis, la “coop bianca” che, pur non facendo parte del sodalizio mafioso, è citata spesso nell’inchiesta sul Mondo di Mezzo per avere stretto una sorta di «patto» con le società del clan Carminati.







IL CAPITOLO



La Commissione prefettizia ha passato al setaccio tutti gli atti della giunta Marino che riguardano le politiche abitative, per «verificare se le linee dell’azione politica e amministrativa siano state condizionate dal sodalizio». È emerso che la nuova amministrazione «avrebbe deciso di superare il modello incentrato sui residence (in gergo tecnico si chiamano Caat, ovvero Centri di assistenza abitativa temporanea)» ma solo «in teoria». A settembre 2013, infatti, il Campidoglio aveva deciso di dismettere gli alloggi presi in affitto dai privati a prezzi fuori mercato dando in cambio agli “assistiti” un Buono casa. Invece, grazie all’intervento dell’allora assessore alla Casa Daniele Ozzimo, poi finito agli arresti, alla fine si decise di sospendere il progetto, virando sulla «non interruzione» dei contratti con i Caat.







A maggio 2014 l’ulteriore decisione nel segno della continuità, nota la Commissione d’accesso. La giunta approva un piano per il biennio 2014/2015. In teoria consisterebbe nel via libera ai cosiddetti “Saat”: «Una riedizione dei Caat - chiosano i prefetti - che alla mera formula dell’alloggio sostituisce un servizio più complesso». Ma in attesa che il sistema parta con una gara, il Dipartimento avvia una procedura negoziata per il «servizio accoglienza da 23,09 euro al giorno». Niente bando, vengono chiamate 15 coop senza che siano «esplicati i criteri per la scelta degli operatori invitati». Chi vince? La Eriches 29 con un ribasso dello 0,05%. Da qui inizia una serie di proroghe che anche dopo la deflagrazione dell’inchiesta, non si sono interrotte. Una a fine dicembre 2014, firmata dal nuovo assessore Danese, un’altra a giugno scorso.







Fino all’assestamento di bilancio discusso ieri che rinnoverebbe i contratti fino al 31 dicembre. «Continuano ad avere soldi le coop di Mafia Capitale, anche se sono finite sotto amministrazione giudiziaria - spiega il consigliere radicale Riccardo Magi - Per affidare questi ultimi 6 milioni servirà una delibera, ma non so quanti in Consiglio la voteranno».</column>
        </table>
        <table name="tblWebData">
            <column name="Article">Da una parte la crisi politica e la corsa contro il tempo per varare entro domani la nuova giunta; dall'altra il caos dei conti in Comune. In entrambi i casi al sindaco Ignazio Marino mancano sponde da Palazzo Chigi. Il Governo rimane, algido, a guardare l'evolversi della situazione romana, ma l'addio di Silvia Scozzese non è stato indolore. La donna dei conti capitolini, in un'intervista al Messaggero, ha spiegato che in Campidoglio ancora «continuano gli affidamenti diretti» come ai tempi di Mafia Capitale, che la macchina capitolina ha molte «sbavature» e che il piano di rientro potrebbe essere intaccato dal malfunzionamento degli uffici.







Sotto assedio, Marino, in attesa che il governo sblocchi i fondi del Giubileo (mancano poco più di quattro mesi), pensa di uscire dall'angolo mettendo in campo interventi visivi contro il degrado della città, che tutti gli rimproverano, da Renzi al New York Times. Ora che Scozzese e Improta non ci sono più, il sindaco starebbe pensando allo sforamento del Patto di stabilità. Motivo dello scontro con gli ormai ex assessori che non a caso si opposero. E sarebbe questo, più dei nomi da mettere in giunta, il vero punto della trattativa con Sel, che dopo l'uscita del vicesindaco Luigi Nieri continua ufficialmente a fornire alla maggioranza l'appoggio esterno.



Nel caos conti c'è poi un secondo aspetto che sta montando in queste ore: quello dell'assestamento di bilancio. E' stato l'ultimo atto approvato dalla Scozzese, Marino vorrebbe modificarlo tra commissione e Consiglio comunale sempre per i noti motivi: più liquidità per far ripartire, almeno dal punto di vista visivo, una città sporca e dissestata.







LO STOP DELLA RAGIONERIA



Non a caso ieri pomeriggio il sindaco nel valzer di riunioni condotte a casa, ha avuto un lungo colloquio con il ragioniere capo del Campidoglio Stefano Fermante.



Dopo l'addio della Scozzese, Marino è al lavoro sul rimpasto L'ipotesi di modificare l'assestamento di bilancio, altolà del Pd







Per chiedergli agibilità sulla manovra di bilancio e, non è escluso, anche sullo sforamento del Patto. Una mossa che sarebbe vista dal governo come un affronto. Il ragioniere capo, che siede anche nel cda di Atac che il sindaco vuole azzerare, si sarebbe opposto. C'è chi intravede all'orizzonte un altro addio clamoroso.







La gran parte dei consiglieri comunali del Pd (renziani, area Franceschini e Popolari) hanno già fatto sapere che non «voteranno in Consiglio modifiche all'assestamento». E anche su questo è partita una mediazione. Il deputato del Pd Michele Anzaldi fa un semplice ragionamento: dopo le accuse della Scozzese come fa il Comune a chiedere al governo i fondi per il Giubileo? Anche perché sul nome del nuovo assessore al Bilancio continuano le perplessità di buona parte del Pd. E' il caso del ritorno a Palazzo Senatorio di Marco Causi. Una scelta controversa che ieri davano tutti ancora in forse. Se dovesse andare in porto questa operazione, per lui Matteo Orfini ha pensato anche al gallone di vicesindaco. E' ancora un rebus la nomina dell'assessore ai Trasporti: il borsino dà alte le quotazioni di Anna Donati, già pratica della materia a Bologna e Napoli. I nomi di Sel sono pronti (la deputata celeste Costantino o Marco Furfaro) ma il partito di Vendola pone due condizioni: discontinuità con il passato (niente Causi in giunta) e più soldi per «far ripartire servizi sociali, ambiente e viabilità». Due temi su cui ieri, via Twitter, sono stati sposati da Marino.</column>
        </table>
        <table name="tblWebData">
            <column name="Article">In Comune lo sanno tutti: Ama è il prossimo vaso di Pandora che, più che aprirsi, rischia di esplodere. I conti vanno male, il servizio è a dir poco carente, il pericolo fallimento, scongiurato l’anno scorso, è dietro l’angolo. A confermare questo quadro è ora un nuovo pezzo della lunghissima relazione della Commissione d’accesso spedita a scandagliare gli uffici comunali a dicembre, dopo la prima retata dell’inchiesta Mafia capitale.







E il capitolo evidenzia le pesanti responsabilità dell’attuale consiglio comunale, almeno fino agli arresti. Molto pesante è ad esempio il giudizio sull’ex presidente finito agli arresti, Mirko Coratti, che avrebbe agito «forzando le prerogative della sua funzione per trasformare la funzione di controllo e di indirizzo del Consiglio comunale sull’esercizio del potere di indirizzo della giunta su controllate come Ama in strumento di intervento diretto e personale sulla assegnazione dei lavori da parte dell’azienda». Ma poi si parla di gare a prezzi rialzati e della permanenza dei dirigenti voluti da Carminati e i suoi.







IL PREFETTO



Una posizione ben diversa da quella espressa dal prefetto Gabrielli nelle sue conclusioni inviate al ministro Alfano. Già due settimane fa, la relazione del prefetto aveva fatto discutere perché escludeva dalle ipotesi possibili lo scioglimento del comune mentre la Commissione d’accesso lo metteva tra le possibilità. Su Ama, infatti, Gabrielli parla di «deciso cambio di rotta registrato già dagli ispettori del Mef e segnalato dalla Commissione d’accesso, a partire dal gennaio 2014 con l’insediamento del nuovo Cda nominato dalla giunta Marino, che dà avvio ad un importante processo di razionalizzazione dei costi, improntando altresì la propria attività su moduli comportamentali di trasparenza, pubblicità e imparzialità».







LA CONFERMA DI FISCON



La relazione del gruppo guidato dal prefetto Marilisa Magno, in realtà, parla anche di episodi avvenuti nel 2014. La conferma di Fiscon a direttore generale di Ama, ad esempio, avvenuta a luglio 2014 (sarà sospeso solo in seguito all’arresto del 2 dicembre).







Fiscon è «il punto di riferimento dell’organizzazione nella controllata» e il «responsabile» della gara Multimateriale assegnata nel 2014, in parte affidata alle coop di Buzzi e con «valori posti a fondamento del bando sproporzionatamente disallineati rispetto ai valori medi praticati in Italia, almeno del triplo». Per ottenere la conferma di Fiscon, Buzzi: «invia un sms a Umberto Marroni, ex consigliere comunale e deputato Pd; contatta Forlenza, perché dia analoga indicazione a D’Ausilio, capogruppo Pd (la relazione li chiama Ds ndr) in consiglio comunale; contatta Ozzimo, assessore al lavoro, perché difendesse in giunta Fiscon; cerca di contattare Peciola, capogruppo di Sel in Assemblea capitolina, attraverso Annamaria Proietti Cesaretti per identica finalità». L’accerchiamento si conclude con la conferma di Fiscon e l’ormai noto sms del leader delle coop Buzzi: «Marino 0 - Fiscon 2».







Insomma, anche parlando della municipalizzata che gestisce i rifiuti capitolini, le due relazioni usano quantomeno accenti diversi. E forse non è un caso se il ministro degli Interni, Angelino Alfano, ha deciso di far slittare la sua decisione sul da farsi almeno ad inizio agosto.</column>
        </table>
        <table name="tblWebData">
            <column name="Article">Sarà una giunta targata Partito democratico, quella che Ignazio Marino dovrà guidare per affrontare la 'Fase 2', il Secondo Atto della sua amministrazione, un rimpasto frutto di una tregua con il premier Matteo Renzi. Sinistra Ecologia e Libertà è out dall'esecutivo capitolino.







«Noi continuiamo a servire Roma anche in Consiglio comunale, le poltrone le lasciamo al monocolore del Pd» il commento al vetriolo dei vendoliani. E avvertono: «I dem dovranno assumersi le responsabilità». Sul colle capitolino si è pronti a ripartire. Già da domani. Rumors insistenti parlano di un accordo raggiunto tra il sindaco e il premier, nelle ultime settimane sfidanti in un duello a distanza animato più volte dagli ultimatum lanciati dal rottamatore all'inquilino di Palazzo Senatorio.







Intanto in Campidoglio si consuma uno strappo nella maggioranza. Sel dice addio ai compagni democrat. «Non siamo soddisfatti dell'incontro col sindaco Marino. Allo stato attuale siamo fuori dalla Giunta - spiega il coordinatore romano di Sel Paolo Cento - e proporremo questa linea anche agli ordini dirigenti. Abbiamo offerto la massima disponibilità su nomi di alto livello con una proposta aperta - aggiunge - ma è evidente che la questione del vicesindaco è tutta legata al tema dell'alleanza col Pd: se il partito del sindaco vuol far saltare il centrosinistra a Roma se ne assume la responsabilità». Il rapporto Sel-Pd da ora si traduce in un «appoggio esterno politico». Che andrà verificato di giorno in giorno, «delibera per delibera».







Come a dire da oggi non garantiamo più nulla a prescindere. Un annuncio che preoccupa non pochi in Aula visto che da domani inizierà una 'minimaratonà in assemblea capitolina per dare l'ok entro il 31 luglio all'assestamento al bilancio 2015. Domani, insomma, sarà il D-Day del Campidoglio. E il sindaco-chirurgo presenterà con molta probabilità il suo nuovo team, 'orfanò in questi due anni di ben otto assessori. Sarà la nuova equipe con cui Marino entrerà ancora nella 'sala operatoria Roma' per tentare di rianimare una Capitale da più punti di vista: dal decoro ai trasporti. A questo punto il rebus del rimpasto si risolverà scegliendo esclusivamente i successori degli assessori dimissionari, ovvero di Luigi Nieri che ricopriva la carica di vicesindaco, di Guido Improta, assessore 'renziano' ai Trasporti e dell'ultima uscita di scena Silvia Scozzese, 'lady dei conti' del Campidoglio. Il deputato del Pd Marco Causi, salvo colpi di scena dell'ultima ora, dovrebbe diventare il nuovo numero due di Palazzo Senatorio prendendo la delega al Bilancio - compito che ha già svolto sul colle capitolino sotto la giunta Veltroni.







Di trasporti dovrebbe occuparsi Anna Donati, con alle spalle l'esperienza da assessore alla Mobilità sia a Bologna che a Napoli. Mentre la delega alla Periferie potrebbe andare alla 'new entry' Marco Rossi Doria, già sottosegretario all'Istruzione con i governi Monti e Letta. In serata è salito in Campidoglio il commissario dei dem a Roma Matteo Orfini per discutere gli ultimi ritocchi alla giunta. L'intenzione del chirurgo dem è chiudere con la partita rimpasto entro domani proprio nel giorno in cui il segretario del Pd Matteo Renzi è atteso alla Festa dell'Unità a Roma. Il sindaco però, secondo quanto si apprende, non ci sarà ad ascoltarlo.







Oggi nel frattempo Marino ha dovuto vestire i panni di assessore al Bilancio, per illustrare in commissione la manovra di assestamento. Un'occasione per allontanare le ombre gettate ieri dall'ex lady dei conti Scozzese nella sua lettera di addio - la tecnica venuta dall'Anci aveva denunciato l'uso spropositato di affidamenti diretti. «Abbiamo ridotto del 97% le spese per somme urgenze - dice Marino - da 100 milioni di euro spesi nel 2013 siamo arrivati nel 2015 al di sotto di 3 milioni». La 'Fase 2', il post 'Mafia Capitalè, partirà proprio dalla 'legalità contabilè e dal metter mano al delicato caso Atac, cercando di risolvere così il problema trasporti nella Capitale.</column>
        </table>
        <table name="tblWebData">
            <column name="Article">«Ringrazio chi ogni giorno si impegna per prendersi cura della città, come RetakeRoma, e apprezzo molto l’iniziativa lanciata da Alessandro Gassmann. È importante il contributo di tutti, cittadini e istituzioni: insieme dobbiamo amare Roma e rispettarla a partire dai piccoli, grandi, gesti quotidiani». Il sindaco di Roma Ignazio Marino commenta così su Facebook l'iniziativa dell'attore che su Twitter ha lanciato l'hashtag #Romasonoio invitando i cittadini a prendere la scopa e ripulire la Capitale.







Poi Marino, stretto tra le polemiche sul degrado romano, i malumori del Pd e l'inchiesta Mafia Capitale, rivendica i «successi» raggiunti da quando siede in Campidoglio: «Abbiamo rotto un monopolio che durava dal 1963, con la chiusura di Malagrotta, interrotto 58 bandi sospetti destinati al decoro e al verde pubblico, riportato in AMA efficienza e spirito di servizio. Non è ancora abbastanza, lo sappiamo, la città non è ancora pulita come dovrebbe. Ma il lavoro fatto, ripartendo dalle fondamenta, permetterà nelle prossime settimane e nei prossimi mesi di vedere risultati concreti».







«Apprezziamo l'iniziativa di Alessandro Gassman e lo invitiamo come testimonial nelle nostre scuole al ritorno dalla pausa estiva. Da settembre, infatti, partirà con Retake Roma il progetto di decoro partecipato e formazione alla cura dei beni comuni negli istituti, previsto all'interno delle 115 iniziative del Piano dell'Offerta Formativa di Roma Capitale. Prendersi cura della città, come ha detto il sindaco Ignazio Marino, è un'azione che nasce dai piccoli gesti quotidiani, e da una cultura diffusa del decoro che è indispensabile &quot;costruire&quot; mattone dopo mattone fin dai primi anni della formazione», ha detto Paolo Masini, assessore a Scuola, Sport, Politiche Giovanili e Partecipazione di Roma Capitale.







Così l'Assessore all'Ambiente e Rifiuti di Roma Capitale, Estella Marino, sulla sua pagina Facebook: «Roma sta affrontando grandi cambiamenti, che in una città di queste dimensioni significano anche grandi sforzi e grande impegno in cui le istituzioni e l'Ama devono dare il massimo. Al lavoro delle istituzioni è importante anche il ritorno di un senso civico diffuso che renda ogni cittadino protagonista del cambiamento stesso. Da tempo Roma si sta risvegliando e abbiamo tutti bisogno di continuare su questa strada. Oltre alle iniziative ormai famose di retake, affiancate spesso da Ama, e le molte associazioni che si occupano di verde oggi l'idea di Alessandro Gassman con #Romasonoio che chiama alla cura della città ogni cittadino ha un grandissimo valore.»</column>
        </table>
        <table name="tblWebData">
            <column name="Article">«È ormai apparsa la scritta &quot;The End&quot; sul governo del sindaco peggiore che Roma abbia mai avuto. Si dimette un altro Assessore, la Scozzese segue Improta e la Giunta continua a perdere pezzi».







E' quanto dichiara Davide Bordoni, coordinatore romano di Forza Italia.







«Sembra che solo Marino ed Orfini non si siano resi conto che questa triste esperienza della sinistra al governo di Roma è giunta alla fine, continuano come i giapponesi, a combattere a guerra finita - aggiunge - Farneticano di fantomatici cambi di poltrone, di big del partito disposti ad occupare il posto degli assessori dimissionari, ma la verità è che questa lunga agonia nuoce a Roma, Marino fatica a prenderne atto, rivolgo perciò l'appello ai consiglieri di maggioranza affinché firmino con noi le dimissioni e diano la possibilità ai romani di tornare alle urne per scegliere un nuovo governo per la città».







«È il secondo assessore al bilancio che sbatte la porta in pochi mesi - sottolinea invece Alfio Marchini - Entrambe sono donne preparate e di assoluto rigore morale. La terza donna che sbattè la porta era l'assessore ai servizi sociali che Marino voleva sostituire con tal Ozzimo, poi arrestato per Mafia capitale... Ma quanto dobbiamo aspettare perché sia evidente a tutti che questo Marino è solo un gran furbone che con cinismo nasconde le sue responsabilità e la sua palese inadeguatezza?».











«Marino fuori dalla realtà - aggiunge il capogruppo della Lista Marchini, Alessandro Onorato - Il New York times racconta la Roma degradata e li ringrazia, i cittadini lo insultano e lui ringrazia. Gli assessori lo lasciano sulla nave che affonda e lui ringrazia. Ormai siamo al ridicolo se non fosse che in Campidoglio è un tutti contro tutti. In appena due anni otto assessori cambiati per arresti, scandali o contrasti con il sindaco ma Marino e Orfini sono pronti a scaricare le loro responsabilità su chiunque pur di tenere le leve del comando del Campidoglio. Nel frattempo però la città muore sprofondando nel degrado. Roma ha bisogno di essere governata. I consiglieri di maggioranza abbiano il coraggio di sfiduciare il sindaco. Almeno loro abbiano un po' di dignità».







Ma l'emergenza per la giunta è sentita anche dallo stesso Pd. «Roma in emergenza - scrive su Twitter il deputato del Partito democratico Michele Anzaldo - Sindaco si confronti con la sua coalizione e chiarisca subito su consenso e su futuro Amministrazione».







«Marino se lo conosci lo eviti e lo abbandoni - fa eco Barbara Saltamartini, deputato della Lega Nord - E così anche l'assessore Scozzese nominata proprio dall'allegro chirurgo lascia l'amministrazione capitolina. Il sindaco continua a collezionare figuracce, in primissima quella con i romani esasperati per la sua incompetenza. Lasci la poltrona e ridia parola ai romani».</column>
        </table>
        <table name="tblWebData">
            <column name="Article">L’isola pedonale del Pigneto torna ai suoi splendori ed esce dal degrado.



Dopo mesi di abbandono, questa mattina gli operatori dell’Ama hanno ripulito le nuove aiuole del quartiere.



Un intervento che si attendeva da tempo e che arrivato proprio oggi in occasione dell’inaugurazione del nuovo tratto a piedi.



Quasi una presa in giro per i residenti che aspettavano questa bonifica da tempo e che guarda caso è arrivata in occasione del taglio del nastro.







Dalle prime ore del mattino diversi operatori della municipalizzata all’ambiente, armati di scope e palette, hanno bonificato l’intera area portando via quintali di spazzatura accumulati nel tempo.



Bicchieri e piatti di plastica, bottiglie di vetro, tovaglie di carta sono stati portati via sotto gli sguardi increduli dei cittadini.



Residenti che attraverso i social denunciano il disservizio ormai da mesi.







Un intervento che probabilmente spettava al Servizio Giardini e che invece ha coinvolto gli operatori dell’Ama.



Dopo le vicende di mafia capitale e il quasi totale azzeramento dei vertici del Servizio legato al verde della città, anche il Pigneto probabilmente si è trovato con pochi uomini addetti alla pulizia dei parchi.







E così tra un “non è compito mio” e uno scaricabarile, oggi è arrivato finalmente l’ok per liberare l’area dalla sporcizia e dall’abbandono.



Speriamo ora che l’area si mantenga pulita confidando anche nella civiltà dei tanti giovani che ogni sera prendono d’assalto il quartiere per la movida estiva. un pò di educazione in più renderebbe di sicuro il quartiere più pulito e più vivibile.</column>
        </table>
        <table name="tblWebData">
            <column name="Article">Marchini interviene sulla polemica Improta-Marino dopo la richiesta di dimissioni del sindaco all'assessore ai Trasporti.







«Marino caccia Improta, assessore (renziano) già dimissionario. Strano, lo ha sempre pregato di restare... È iniziata la &quot;notte dei lunghi coltelli&quot; del Pd Roma?». Lo scrive Alfio Marchini su Twitter.







«Marino ha chiesto scusa perchè i trasporti a Roma fanno schifo. Che Marino si dimetta, perchè il problema di Roma è lui!». Così in un tweet il segretario della Lega Nord, Matteo Salvini.







«Il sindaco si scusa oggi con i cittadini per gli enormi disagi nel trasporto pubblico di Roma - scrive in una nota il gruppo capitolino del Movimento 5 Stelle - Queste scuse sono irricevibili e tardive. Ignazio Marino si accorge con due anni di ritardo che parte dei problemi dell'Atac sono dovuti anche ad una compagine dirigenziale inadeguata, in sovrannumero e super pagata». «Eppure gli sarebbe bastato leggere la mozione del 1° agosto 2013 proposta dal MoVimento 5 Stelle e approvata in Assemblea Capitolina, che riportava gran parte delle cose che lui scopre oggi - prosegue - Appare evidente ancora una volta come il tempo per il sindaco sia scaduto, e proporre come unica prospettiva l'apertura ai partner privati, invece di aumentare la velocità commerciale dei mezzi con corsie preferenziali protette e impianti semaforici sincronizzati, sia l'ennesimo tentativo di svendere un patrimonio costruito con decenni di tasse dei cittadini romani».











«Egregio signor Sindaco, solo dieci giorni fa, in occasione dell'approvazione delle linee guida del nuovo contratto di servizio dell'Atac -



scrive Andrea Augello, senatore di Ncd, in una lettera aperta al sindaco Ignazio Marino - il suo ufficio stampa inondava le redazioni dei giornali con proclami trionfalistici su un'Atac efficiente e risanata e finalmente in grado di offrire un decoroso servizio alla città. È toccato in sorte al sottoscritto e al collega Vincenzo Piso svelare alla stampa ed ai cittadini, con un'interrogazione presentata al ministro Padoan, le disastrose condizioni dell'azienda, ormai sull'orlo del fallimento. Lei non ha smentito, non ha potuto smentire». «Non le è rimasto - scrive ancora - che tacere, per poi tentare con un comunicato di rovesciare su altri le Sue responsabilità. Oggi lei spera di cavarsela gettando a mare il Cda e l'assessore Improta perchè questo è il suo stile, il suo modo di fare, il suo italianissimo pragmatismo che finora Le ha consentito di resistere in Campidoglio. È sempre colpa di qualcun altro. È come se ci fosse una controfigura, un altro Marino, un pò come è accaduto con Mafia capitale, dove il suo immaginario alter ego ha nominato un assessore, un dirigente dell'anticorruzione, un direttore denerale dell'Ama e altra varia umanità in cima agli indici di gradimento di Buzzi e soci. Per l'ennesima volta - conclude Augello - la prego con tutto il cuore di mettere fine a questo spettacolo poco credibile ed ancor meno decoroso e a liberare la città che lei continua ostinatamente a tenere in ostaggio. Ci rifletta, signor sindaco, anche perchè da noi non potrà che ricevere altri dolorosi dispiaceri politici».







«Qualche giorno fa il Sindaco di Roma, in una performance video, a seguito di pesanti disservizi della metro - scrive in una nota Vincenzo Piso, Capogruppo Area Popolare (Ncd-Udc) in Commissione Trasporti alla Camera - accusava i macchinisti di operare una sorta di sabotaggio perchè non volevano beggiare. Anzi rilanciava, affermando che grazie alla sua amministrazione le sorti del Tpl romano mai erano state così splendenti ed un piano industriale avrebbe garantito l'equilibrio economico del comparto». «Tralasciamo la messa in mobilita del personale, che ha solo prodotto contenziosi, e la serie infinita di avanti tutta e marce indietro tipiche di Marino. Arriviamo ad oggi. Mario porge le sue scuse ai romani per i disservizi, chiede la formalizzazione delle dimissioni dell'assessore competente, vuole azzerare il cda di Atac nominato da questa stessa amministrazione, chiede l'allontanamento dei dirigenti incompetenti e ivi posizionati dalle ultime macrostrutture avallate da questa amministrazione. Afferma, poi, indirettamente che il piano industriale attuale non era cosa seria e che la Regione metterà sul piatto 300 milioni e Roma Capitale 200 tra cash e beni (fermo restando il bene placito del Governo e del Tesoro) e afferma che si cercherà una partnership per la gestione del trasporto - conclude - Insomma, al netto della solita propaganda, le dichiarazioni di Marino sono l'ammissione più sconfortante di un fallimento totale e la indiretta confessione di avere cercato di coprire il fallimento gestionale ed operativo, indicando inverosimili capri espiatori. Dopodichè prendiamo atto che sarebbe pronto mezzo miliardo di euro quando all'orizzonte si intravedono potenziali partnership. Un caso, sicuramente, che ciò avvenga quando si prospetta l'arrivo dei privati?».</column>
        </table>
        <table name="tblWebData">
            <column name="Article">Massimo Perazza e Andrea D'Aloja, due dei ricercati nell'ambito dell'inchiesta di Mafia capitale sono stati arrestati da uomini dell'Interpol dominicana a Puerto Plata. Lo riferisce il sito dominicano Listindiario. Secondo il sito, i due, su cui pesava un ordine di cattura internazionale, sono stati trasferiti a Santo Domingo dove si stanno svolgendo le pratiche per la loro estradizione in Italia.







var id=103205



Perazza e D'Aloja erano sfuggiti entrambi agli arresti nel dicembre scorso, disposti dal tribunale di Roma, nell'ambito dell'indagine del Nucleo di polizia tributaria di Roma della Gdf a seguito degli elementi emersi nell'ambito dell'operazione 'Mondo di mezzò. I due sono già stati sottoposti alla procedura di espulsione. L'accusa nei confronti di Perazza e D'Aloja è di frode nelle pubbliche forniture, attuata mediante falsi rifornimenti alla nave cisterna 'Victory Ì, in realtà affondata nell'Oceano Atlantico mesi prima.</column>
        </table>
        <table name="tblWebData">
            <column name="Article">Ha voluto «sgombrare il campo da fraintendimenti», soprattutto quello di voler invadere il campo del governo che entro i primi di ottobre dovrà decidere se sciogliere o meno il comune di Roma per infiltrazione mafiosa. Sta di fatto, però, che la «riflessione» aperta ieri sera dalla presidente della Commissione Antimafia, Rosy Bindi, una sorta di ”sfida” la rappresenta. Duplice, sotto certi punti di vista.







Perché da un lato la pasionaria Dem chiede al governo di adottare un decreto legge che superi «la semplice dicotomia tra scioglimento o non scioglimento» previsto dalle norme attualmente in vigore e che, per casi come quello della Capitale, preveda una «forma di ”tutoraggio” o assistenza dello Stato» senza che l'ente locale debba essere necessariamente commissariato. Dall'altro lato, invece, tiene testa al Pd che, tramite il capogruppo in Commissione Franco Mirabelli, aveva più volte ribadito l'inopportunità di dibattere (e di votare) su un tema rispetto al quale Alfano non ha ancora riferito in Consiglio dei ministri.







LA TENSIONE



La tensione, del resto, era stata palpabile nel corso di un ufficio di presidenza in Commissione, allargato ai gruppi della maggioranza, durato oltre due ore: favorevoli al rinvio della seduta serale Pd e Forza Italia, contrari Sel e M5s. Assente, per motivi di salute, il capogruppo di Ncd. Il che ha dato la forza numerica alla Bindi di andare avanti perché per sconvocare la seduta era necessario l'assenso dei due terzi dei presenti. «La presidente ci ha assicurato che non entrerà nel merito delle scelte su Roma che spettano esclusivamente al governo», era stato l'ultimo avvertimento di Mirabelli. E così è stato.







Dopo aver letto otto pagine di analisi e proposte di modifica alle norme in vigore sullo scioglimento dei comuni, Bindi ha proposto una road map e cioè che si proceda con «le audizioni del prefetto Gabrielli, di esponenti della classe politica e partitica locale, del mondo delle cooperative e dei responsabili della gestione degli appalti del comune di Roma». Stop. Nessun dibattito (rinviato a una prossima seduta) e soprattutto nessun voto. Il che ha fatto andare su tutte le furie M5S: «alla Commissione Antimafia è stato messo il bavaglio».







IL MESSAGGIO



Nessuna interferenza, dunque, ma un messaggio chiaro che chiama in causa proprio il governo, questo sì: «La legge che regola gli scioglimenti dei comuni per mafia va rivista», ha detto la presidente, e «data l'oggettiva straordinarietà della situazione di Roma, servono strumenti straordinari che il governo dovrebbe adottare, come un decreto legge che traendo spunto dalla situazione romana, introduca strumenti ad hoc per affrontare le difficoltà di Comuni molto grandi». Il caso di Mafia Capitale ha infatti rivelato «una situazione gravissima, se un Comune grande come quello di Roma si mostra fragile e indifeso di fronte a una piccola mafia, un sodalizio criminale che ha occupato spazi rilevanti, condizionando pesantemente l'azione politica e amministrativa», è stata l'osservazione della Bindi.







Ma parlare di ”scioglimento o non scioglimento” di fronte a grandi realtà, a una capitale come Roma, con i suoi oltre 3 milioni di abitanti e una realtà così ramificata e complessa, non è la soluzione. «Serve una terza via», ha spiegato, che metta in campo «una sorta di tutoraggio e di assistenza dello Stato all'ente locale senza che questo debba essere sciolto e commissariato». Per questo bisognerebbe prevedere «una fase di accompagnamento temporaneo per il ripristino dell'amministrazione e della legalità, che non privi un Comune della guida politica ma lo rafforzi».</column>
        </table>
        <table name="tblWebData">
            <column name="Article">«Bisogna individuare una terza via, fra scioglimento o non scioglimento, e potrebbe essere un tutoraggio dello Stato, un'assistenza, verso l'ente» parzialmente infiltrato «senza che questo debba essere commissariato o debba perdere la guida politica». Lo ha affermato la presidente della Commissione Parlamentare Antimafia, Rosy Bindi, nel corso delle comunicazioni su Mafia Capitale davanti alla Commissione. «Serve una fase di accompagnamento temporaneo per il ripristino dell'amministrazione e della legalità che non privi il comune da una guida politica ma la rafforzi», ha aggiunto.







«Vista l'oggettiva straordinarietà della situazione di Roma, servono strumenti straordinari che il governo dovrebbe adottare, come un decreto legge che traendo spunto dalla situazione romana, introduca strumenti ad hoc per affrontare le difficoltà di Comuni molto grandi non da sciogliere o infiltrati solo in parte», ha spiegato.







«Il caso di mafia capitale ha rivelato una situazione gravissima se un Comune grande come quello di Roma si mostra fragile e indifeso di fronte a una piccola mafia, un sodalizio criminale che ha occupato spazi rilevanti, condizionando pesantemente l'azione politica e amministrativa», ha aggiunto Bindi.</column>
        </table>
        <table name="tblWebData">
            <column name="Article">Nella seconda tranche di indagini su Mafia Capitale, sfociata lo scorso 4 giugno in 44 arresti, sono emerse condotte illecite «che si sono protratte sino ad epoca prossima all'emissione dell'ordinanza del gip con modalità che dimostrano una consuetudine ed una abitualità sconcertante, indice di un malcostume generalizzato che inquina tutta l'attività pubblica». Lo scrivono i giudici del tribunale del riesame di Roma nelle motivazioni al provvedimento con il quale sono stati respinti i ricorsi di Salvatore Buzzi e altri.



Il riesame ha respinto anche i ricorsi di Claudio Caldarelli e Paolo Di Ninno (carcere), di Emanuela Bugitti, Alessandra Garrone, Giordano Tredicine, Stefano Bravo e Guido Magrini (domiciliari), mentre sono stati parzialmente accolti quelli di Franco Figurelli, Massimo Caprari, Angelo Scozzafava, Antonio Esposito e Pierpaolo Pedetti (i quali hanno ottenuto gli arresti domiciliari) e di Mario Monge (obbligo di presentazione alla polizia giudiziaria. Nelle 131 pagine di motivazioni il collegio presieduto da Bruno Azzolini spiega che il quadro indiziario, in confronto a quello emerso dopo gli arresti del dicembre dello scorso anno per associazione a delinquere aggravata dal metodo mafioso, «risulta oggi ancora più grave in quanto sono emerse nuove condotte degli indagati di corruzione, al fine di agevolare l'associazione mafiosa di cui fanno parte, con un'attività che è durata fino al giorno del loro arresto, con l'inserimento nell'associazione di un consigliere regionale (Gramazio) e con la presenza di diverse condotte corruttive e contatti sospetti dai quali è possibile evincere una rete di corruttele non compiutamente emerse dalle indagini».







Per i giudici si tratta di attività corruttive che «hanno coinvolto nel comune di Roma pubblici ufficiali e anche un assessore dell'attuale consiliatura» quando la precedente ordinanza del tribunale «aveva avuto ad oggetto fatti avvenuti, prevalentemente, durante la giunta Alemanno».







Circa le posizioni dei singoli consiglieri comunali, fino al momento dell'arresto, coinvolti, il Riesame si sofferma su Caprari, sottolineando come venda «le proprie funzioni per votare la delibera in ordine ai debiti fuori bilancio, manifestando una particolare spregiudicatezza soprattutto se rapportata al ruolo di neofita del consiglio comunale». «È significativo - si legge nell'ordinanza - che Caprari riesca a scandalizzare Buzzi con una richiesta (l'assunzione di tre persone) valutata eccessiva perfino dallo spregiudicato imprenditore». Poco edificante anche il giudizio su Tredicine «il cui spessore criminale è sottolineato da Massimo Carminati che gli attribuisce un milione di impicci e lo definisce serio e poco chiacchierato». Se rimesso in libertà, scrivono i giudici, Tredicine «potrebbe ben riprendere a fare il milione di impicci come efficacemente sostenuto da Carminati». Inqualificabile, infine, la condotta attribuita a Pedetti per aver concorso ad alterare un bando di gara legato all'accoglienza di 580 migranti. Per i giudici si tratta di «un episodio che dimostra come il pubblico amministratore abbia completamente interrotto ogni aggancio con la legalità ed abbia affidato la propria funzione alla deriva della corruzione prestandosi a essere duttile strumento nelle mani di imprenditori senza scrupoli».







Salvatore Buzzi è «un personaggio dalle indubbie capacità imprenditoriali, ma dalla totale assenza di scrupoli; si dedica al crimine in maniera davvero infaticabile», è «certamente pericoloso e deve essere posto in condizioni di non nuocere alla collettività». Lo scrivono i giudici del tribunale del Riesame di Roma nelle motivazioni al provvedimento con cui il 18 giugno scorso hanno confermato la custodia in carcere del ras delle cooperative nell'ambito della seconda tranche di ordinanze emesse per Mafia Capitale.







Per il collegio presieduto da Bruno Azzolini, Buzzi - si legge nelle 131 pagine di motivazioni - è un «punto di riferimento dei sodali e dei suoi collaboratori» e «fidatissimo alter ego» di Massimo Carminati. In particolare «si adopera al fine di tessere trame di accordi illeciti» e si «attiva per prevalere con l'aiuto di amministratori pubblici a vario livello». «Nei confronti dei politici e dei funzionari pubblici - si legge nel provvedimento - la sua capacità di sapersi muovere e la sua generosità» sono notorie al punto che alle volte sono quelli che gli offrono opportunità che lui non ha neanche ricercato. I giudici si soffermano anche sulla posizione di Claudio Caldarelli, collaboratore di Buzzi, il quale è rimasto in carcere dopo il rigetto della sua domanda di scarcerazione.







Ricopre un ruolo formale nelle cooperative riconducibili a Buzzi - affermano i giudici - ed in tale veste viene utilizzato dall'associazione per mantenere i rapporti con i funzionari pubblici e per infiltrarsi nella amministrazione.</column>
        </table>
        <table name="tblWebData">
            <column name="Article">I carabinieri hanno prelevato e portato nel carcere Regina Coeli Daniele Pulcini, finito sui giornali nei giorni scorsi per alcuni video di festini organizzati nella villa dove scontava i domiciliari per reati connessi alla maxi-inchiesta di Mafia capitale. L'imprenditore è stato arrestato per non aver rispettato gli obblighi connessi alla misura cautelare.







La procura ha chiesto e ottenuto l'aggravamento della misura con il trasferimento in carcere, spiega il suo difensore Tito Lucrezio Milella. La richiesta dei magistrati di piazzale Clodio è legata alla non osservanza da parte dell'indagato degli obblighi di custodia. In una nota il penalista scrive che «a seguito della diffusione sui media di notizie sulle violazioni delle prescrizioni relative agli arresti domiciliari, Daniele Pulcini, tramite i suoi difensori, se ne è assunto ogni responsabilità, dandone immediata comunicazione alla Procura di Roma che ha chiesto l'aggravamento della misura custodiale nei suoi confronti». Pulcini, che è stato trasferito nel carcere di Regina Coeli su disposizione del gip Flavia Costantini, nella maxinchiesta è accusato di concorso in turbativa d'asta.







Nei video pubblicati da un suo amico su Facebook si vedono un gruppo di persone, tra cui la showgirl Antonella Mosetti, ballare e fare brindisi a bordo piscina nella villa di famiglia. Nei filmati Pulcini non compare.</column>
        </table>
        <table name="tblWebData">
            <column name="Article">«Mi auguro che si ponga fine allo scandalo di arresti domiciliari con organizzazione di festini!». L'attacco arriva via Facebook dalla presidente della commissione giustizia della Camera, Donatella Ferranti, del Pd. E il riferimento è ai video delle feste che sarebbero state fatte nella villa di Daniele Pulcini, uno degli imprenditori finiti ai domiciliari nell'ultimo giro di arresti di Mafia Capitale.







I filmati sono stati pubblicati sul web da un amico di Pulcini e, rilanciati da Selvaggia Lucarelli, sono diventati un caso. «La tesi del difensore riportata dalle notizia stampa è veramente ridicola»,prosegue Ferranti, che spiega: «Si snatura e si ridicolizza così la misura cautelare alternativa al carcere che non è una villeggiatura a casa! Mi meraviglio che i controlli non abbiamo evidenziato l'uso improprio degli arresti domiciliari!».







Gli avvocati di Pulcini Tito Milella e Luigi Giuliano hanno spiegato che il loro assistito sta scontando i domiciliari nella villa in via della Nocetta, a Roma, ma non nella parte con la piscina che si vede nei video. Aggiungono inoltre che la misura cautelare emessa nei suoi confronti prevede che possa andarlo a trovare chi vuole, purché sia nella frazione di villa senza piscina. Nei filmati Pulcini non compare.</column>
        </table>
        <table name="tblWebData">
            <column name="Article">Balli, amici, una bella piscina sullo sfondo e tanto divertimento: «Belli i domiciliari così», scrive Selvaggia Lucarelli a corredo di un video che mostrerebbe una festa organizzata nella casa di Daniele Pulcini, uno degli imprenditori finiti ai domiciliari nell'ultimo giro di arresti di Mafia Capitale.







A dire il vero i filmati sono due, molto simili tra loro. Tra i protagonisti c'è anche la showgirl Antonella Mosetti che si scatena nella danze, tra canti e brindisi all'estate 2015. «A proposito di mafia capitale e della barzelletta che siamo - scrive la Lucarelli - Daniele Pulcini, i suoi domiciliari li fa così, a casa sua con Antonella Mosetti e amici a bordo piscina che poi pubblicano i video su fb chiamandolo &quot;l'uomo nero&quot;». Quindi la domanda che sorge spontanea: «Ai domiciliari si invita gente a casa? Io sapevo che entrano solo familiari e avvocati autorizzati». «Belli i domiciliari così, li voglio fare pure io ad agosto. Marino!!! Alfano!!!! Questore!!! Aiuto!», conclude la Lucarelli che spiega che i video «sono tutti pubblicati oggi su fb da un amico di Pulcini».</column>
        </table>
        <table name="tblWebData">
            <column name="Article">Nuova giunta in dieci giorni, per tentare di uscire dall'angolo dopo le dimissioni di Luigi Nieri. Ignazio Marino, prima di partire per Losanna per l'incontro con il Cio sulla candidatura olimpica, ha aperto ufficialmente il dossier rimpasto, affrontato anche nell'incontro del Nazareno con Matteo Orfini. D'altronde, con l'addio del vice sindaco e dell'assessore alla mobilità Guido Improta, l'avvio della “fase due” dell'amministrazione capitolina è sempre più urgente. Le posizioni sono però distanti: il Pd preme per un vasto ricambio (5-6 assessori nuovi) che, in pratica, porterebbe al totale azzeramento della giunta originaria, che fino a oggi ha già perso per strada sette esponenti (compresi Nieri e Improta). Il chirurgo dem, dal canto suo, rilancia chiedendo nomi di spessore nazionale al suo partito, che però deve prima trovare parlamentari disposti a immolarsi per la causa del Comune di Roma.







LE SOLUZIONI



La situazione di stallo potrebbe portare Marino a scegliere la soluzione che lui spontaneamente preferirebbe: cambiare il meno possibile, per non far diventare il rimpasto un'implicita ammissione di fallimento dei primi due anni passati a Palazzo Senatorio. Se non dovesse arrivare un vice sindaco dall'esterno, la soluzione in casa si chiama Alfonso Sabella. Il magistrato, lo scorso dicembre chiamato da Marino a ricoprire il neonato assessorato alla legalità, potrebbe così ampliare il suo ruolo, già sperimentato sul campo a Ostia: quello di fare da garante per la trasparenza dell'azione amministrativa, messa fortemente in ombra dall'inchiesta Mafia Capitale, e “metterci la faccia” nelle situazioni più delicate.







La promozione di Sabella a numero due del Campidoglio porterebbe Marino a completare la squadra con profili tecnici, soprattutto per la mobilità. E qui si rilancerebbero le quotazioni di Antonio Mallamo, ingegnere dei Trasporti di area Pd e attuale presidente dell'Astral, l'agenzia regionale che si occupa di strade. L'alternativa sarebbe andare a pescare all'interno dell'attuale amministrazione, tra le figure più esperte della macchina capitolina. E qui si aprirebbero le porte per un possibile ingresso nella sala delle Bandiere di Fabrizio Panecaldo, che del settore si era già occupato anni fa, come delegato al piano urbano parcheggi dell'allora sindaco Walter Veltroni. Senza considerare che, per evitare l'implosione della maggioranza, bisognerà trovare anche un assessore targato Sel da inserire in squadra.







LE ALTERNATIVE



Tutto ciò sempre che non spunti il tanto agognato nome nazionale da spendere sul tavolo della fase due. L'ultima ipotesi per la poltrona di vice sindaco risponde al nome di Roberto Giachetti, romano e renziano di ferro, che a Palazzo Senatorio considerano come profilo ideale per rilanciare la giunta e rinsaldare l'instabile rapporto con il Governo. Difficile però che Giachetti, già preso in considerazione anche come possibile candidato sindaco democrat in futuro, accetti di virare la sua attuale attività politica da Montecitorio (è vice presidente della Camera) al colle capitolino.







Tra i dem, comunque, il tema della Capitale è in testa all'agenda di questi giorni, tra incontri e dibattiti: l'ultimo è quello organizzato dal senatore Claudio Moscardelli, con la partecipazione di Orfini, su “Roma protagonista con il nuovo Pd”. Nella ridda di indiscrezioni di questi giorni spunta anche un'ipotesi che avrebbe del clamoroso: lo spostamento di Improta dall'assessorato alla mobilità al ruolo di vice sindaco, a cui spesso è stato accostato negli ultimi mesi. Il diretto interessato, per ora, smentisce secco: «Le mie dimissioni sono irrevocabili».</column>
        </table>
        <table name="tblWebData">
            <column name="Article">Non è tempo di “festina lente”, di affrettarsi lentamente. E tantomeno è il momento di restare ancora fermi nella contemplazione di quella che, se si va avanti così, diventa una decadenza Capitale davanti agli occhi del mondo. Roma ha bisogno di urgenza. Perché non è più all’altezza dello status di grande metropoli europea.



La giunta Marino ha cercato di affrontare i grandi problemi della città, e questo sforzo le va riconosciuto, ma non li ha risolti. L’inchiesta Mafia Capitale ha dimostrato che c'è un sindaco onesto, il quale però non riesce a reggere una macchina amministrativa infiltrata da malaffare e corruzione. E per di più abituata a convivere con il pluridecennale tran tran politico che, in cambio di fedeltà, non ha preteso competenza, efficienza e trasparenza da parte della burocrazia dell’Urbe e delle aziende di servizi.



Sotto i colpi dell’inchiesta giudiziaria, questa giunta ha perso pezzi importanti della sua squadra e le dimissioni del vicesindaco Luigi Nieri sono soltanto l’ultimo capitolo della valanga e vengono dopo la fuoriuscita di Mattia Stella, collaboratore strettissimo di Marino, e prima di altri abbandoni probabili e pesanti.



Ciò che sta rendendo sempre più insostenibile la situazione è la scoperta che la banda Buzzi-Carminati ha continuato a operare e prosperare fino a pochi mesi fa. Ossia in piena epoca Marino. Un’epoca, questa, scandita ormai quotidianamente da una domanda che sorge spontanea.







Una domanda che sorge spontanea a molti al mattino, in un misto di apprensione e curiosità: «Fammi vedere oggi che succede in Campidoglio». Succede per esempio ciò che un organo d’informazione autorevole come la Reuters ha appena descritto in un reportage da Roma, citando anche le inchieste del Messaggero: una crisi politica sconcertante, i topi che scorrazzano a cielo aperto, i mezzi pubblici che non passano, i turisti stranieri che diminuiscono anno dopo anno, per non dire di Mafia Capitale. Un miracolo ci salverà? Forse e magari, secondo la Reuters, che non sembra vedere altre vie d’uscita.



Per evitare il baratro, comunque due possibilità ci sono. La prima è quella di un grande colpo d’ala. Ossia creare una super-giunta che raccolga il meglio - sotto il profilo dell’affidabilità e delle capacità - di cui Roma dispone. Ma ormai, riuscire in questo intento sarebbe proprio una sorta di miracolo al quale non molti riescono a credere. La seconda possibilità si chiama commissariamento del Campidoglio, una misura che poi porta alle urne. Terze vie, come spesso accade in politica, non sembrano esistere neppure in questo caso. Perché troppo tempo si è perso e poco ne è rimasto.



Quindi faccia presto il ministro Alfano a dare il suo verdetto sullo scioglimento, o meno, del governo capitolino. Facciano presto Matteo Renzi e il Pd a indicare che cosa vogliono fare con questa giunta e quale destino vogliono costruire per Roma. Anche considerando che il cosiddetto Partito della nazione non può non occuparsi con la massima chiarezza della Capitale della nazione (e anche della vice-Capitale, ossia Milano a sua volta sprofondata in una crisi politica al buio).



E faccia presto il sindaco Marino. Cominci finalmente a produrre fatti veri e forti: come del resto lo aveva sollecitato il premier un mese fa a Porta a Porta, come gli é stato chiesto su queste colonne e come non solo gli impongono i gravi problemi della città oggi ma anche due appuntamenti cruciali quali il Giubileo che sta per cominciare e le Olimpiadi che si possono ottenere in questa città a patto di essere credibili e attrezzati.



Si sbrighino tutti, insomma. Roma non può più aspettare. E i romani hanno perso la pazienza.</column>
        </table>
        <table name="tblWebData">
            <column name="Article">Il sindaco di Roma Ignazio Marino è appena arrivato al Nazareno. Nella sede del Partito democratico il primo cittadino sta incontrando con molta probabilità il commissario dei dem a Roma Matteo Orfini.







Un incontro per discutere del futuro della giunta capitolina dopo le dimissioni del vicesindaco Luigi Nieri, in quota Sel.







Dopo circa un'ora il sindaco ha lasciato la sede del Partito democratico in via Sant'Andrea delle Fratte.</column>
        </table>
        <table name="tblWebData">
            <column name="Article">Matteo Orfini futuro vicesindaco di Roma? «Assolutamente no». A escludere l'ipotesi è lo stesso commissario del Pd di Roma, che all'Adnkronos commenta le indiscrezioni circolate nelle ultime ore sui possibili nomi che potrebbero sostituire Luigi Nieri dopo le dimissioni rassegnate ieri sera.







«Tutti i nomi che sono usciti sono sciocchezze - sottolinea Orfini - Noi non abbiamo nemmeno cominciato a discutere dei temi programmatici, figuriamoci di eventuali rimpasti, che non decide il Pd ma eventualmente il sindaco di Roma: sta a lui stabilire se la squadra va innovata o meno».







Orfini, che sottolinea che «non c'è alcuna preoccupazione per quello che sta accadendo» in Campidoglio, si rivolge poi a Nieri: «Voglio ringraziarlo per il lavoro fatto e per il modo in cui ha aiutato la città in questi mesi e anni complicati. Il suo gesto dimostra ancora una volta la sua statura di uomo».







«Ora siamo in attesa del giudizio di Alfano sull'eventuale scioglimento del Comune - prosegue Orfini - Se dirà, come speriamo, che si può andare avanti, apriremo una rapida discussione, insieme a Sel e agli altri, su come far ripartire la città e rendere incisiva l'azione amministrativa nel percorso già delineato. Attendiamo solo il giudizio di Alfano e poi ci riuniremo».







Quanto al rischio che le dimissioni di Nieri possano aprire tensioni con Sel, Orfini lo esclude: «Non ci sono tensioni con Sel. Come Nieri ha ribadito è una sua scelta personale, che non ha nulla a che fare con i rapporti tra il Pd e Sel, che sono e restano buoni. Sel ha posto temi programmatici importanti su cui è importante discutere insieme».</column>
        </table>
        <table name="tblWebData">
            <column name="Article">Blitz della Direzione investigativa antimafia con il sequestro di un ristorante nel centro della Capitale. La proprietà del locale, frequentato dai turisti in zona Pantheon, è dello stesso imprenditore cui nel marzo scorso erano stati sequestrati altri due ristoranti, 'Il faciolarò e 'La rotondà, sempre nella stessa strada.



var id=102534







Il ristorante sequestrato questa mattina dagli uomini della Dia di Roma, in base ad un decreto del gip del Tribunale della Capitale, su richiesta della Direzione distrettuale antimafia, è il &quot;Barroccio&quot;, ubicato nella centrale via dei Pastini, nella strada, dietro al Pantheon, dove erano stati sequestrati gli altri due ristoranti nella scorsa primavera.







L'imprenditore a cui fanno riferimento tutti e tre i locali è Salvatore Lania, imprenditore calabrese di Seminara, arrestato il 12 marzo scorso nella precedente operazione della Dia perchè accusato di intestazione fittizia di beni. A marzo a Lania erano stati sequestrati beni mobili e immobili per un valore complessivo di dieci milioni di euro. I beni sequestrati oggi ammontano a circa un milione di euro.</column>
        </table>
        <table name="tblWebData">
            <column name="Article">Il Comitato parlamentare di controllo sui servizi segreti vuole vederci chiaro. Dopo che ieri il procuratore capo di Roma Giuseppe Pignatone ha confermato che al suo ufficio non è mai arrivata una dettagliata relazione dei servizi segreti (e più precisamente del controspionaggio del Sismi) che già nel 2003 evidenziava le attività economiche e l’alto tenore di vita di Massimo Carminati e sottolineava come la cosa avrebbe meritato approfondimenti da parte dell’autorità giudiziaria, i membri del comitato hanno deciso di attivare una vera e propria attività ispettiva all’interno dell’intelligence, sulla base degli ampi poteri di controllo garantiti dalla legge 124 del 2007. «Ci riconvocheremo per continuare l’indagine - spiega Rosa Calipari, membro del Copasir in quota Pd - e per comprendere meglio che rapporto c’è stato in questi anni tra Massimo Carminati e il sistema di intelligence».







Il punto è proprio quel documento datato 2003. Una articolata relazione firmata dal servizio di controspionaggio del Sismi, intitolata «Frate» e basata su un documentato pedinamento del Nero Carminati. Nel testo si evidenziano molti motivi di «sospetto» sul comportamento dell’ex Nar che, se fossero arrivati in procura allora, forse avrebbero persino evitato che la Mafia capitale di Carminati allungasse i suoi tentacoli sull’amministrazione capitolina: si dice che pur risultando nullatenente, già allora il Nero guidava una Ferrari intestata ad un altro nullatenente; si parla della sua gestione di fatto del ristorante «Frate» sequestrato a gennaio e intestato al suo braccio militare Riccardo Brugia e si dice anche del benzinaio che dodici anni dopo si rivelerà essere il suo quartier generale.







I DUBBI SUL SISMI



La firma dell’agente che ha realizzato il dossier sottolineando l’importanza di inviarlo all’autorità competenti è illeggibile. Ma i commissari hanno notato che ai vertici della Prima divisione del Sismi allora guidato dal generale Nicolò Pollari, tra il 2003 e il 2004 c’erano due persone poi finite nell’inchiesta sul rapimento di Abu Omar: il generale Gustavo Pignero, prima (deceduto) e Marco Mancini poi. Entrambi venivano dai carabinieri, avevano esperienza di anticrimine e dunque erano sicuramente in grado di valutare l’importanza del documento realizzato dal loro agente. Eppure, La carta nella procura di Roma non si trova. E anzi, nel corso dell’audizione di ieri il procuratore capo Pignatone ha infilato un aggettivo che dice molto: «Non ci risultano rapporti attuali tra Carminati e i servizi». Attuali.</column>
        </table>
        <table name="tblWebData">
            <column name="Article">La triangolazione adesso diventa frenetica: il Campidoglio aspetta «il prima possibile un segnale univoco e chiaro» dal Viminale sulla relazione di Franco Gabrielli, diventata un missile a doppia gittata. In grado di colpire la burocrazia (con l’addio del segretario generale Liborio Iudicello) e di terremotare l’assetto politico del Comune (prima le dimissioni del collaboratore del sindaco, Mattia Stella, ora l’arrivederci del “vendoliano stanco” Luigi Nieri).







Appena a fine mese il ministro Angelino Alfano si sarà espresso sul caso Roma, inizierà la tanto decantata fase due di Marino, quella più complicata. E cioè il vero punto di caduta di questa vicenda. Dal Nazareno, paradossalmente, tirano un sospiro di sollievo: «Adesso il caso è chiuso, il quadro è mutato e Ignazio può dare una scossa reale a tutta la baracca, ma deve averne il coraggio». Alibi finiti, dunque. E anche il ragionamento di Matteo Orfini, commissario del Pd romano, va in questa direzione: «Il gesto di Nieri va apprezzato perché è nel solco del rilancio di Roma».



var id=102510



Che passa a questo punto da un rimpasto molto robusto fino ad arrivare, ipotesi preferita dal mondo renziano, a un azzeramento, o quasi, della squadra di governo. A dire il vero tutti gli assessori si sentono in bilico: ieri pomeriggio, mentre Nieri a sorpresa annunciava le dimissioni, al Nazareno è stato avvistato Maurizio Pucci, titolare di una delega da rilanciare come quella dei Lavori Pubblici. In questo contesto la palla avvelenata è nelle mani di Marino, costretto dalla cronaca a cambiare almeno due assessori con la valigia (il vendoliano, appunto, e Guido Improta ai Trasporti), sapendo però che la foto scattata due anni fa, appena eletto davanti al Campidoglio, rischia di essere strappata o derubricata all’album dei ricordi.







NUOVO ASSE Ora cambia l’asse: il vicesindaco sarà targato Pd anche se Sel farà di tutto per «non passare ridimensionata» dal rimpasto. Il lungo conciliabolo di ieri pomeriggio alla Camera tra Orfini e Fratoianni, braccio destro di Nichi Vendola va letto così. «Ma due caselle da riempire sono troppo poche», ragionano in molti nel Pd. Lo schema consigliato è l’annuncio di almeno cinque nuovi assessori. Matteo Renzi, a margine dell’ultima segreteria del partito, è stato lapidario: «C’è un caso Roma, lo so, mi aspetto una proposta il prima possibile, o meglio una soluzione».







L’ipotesi di super giunta è scemata a colpi di riflessioni: nessun parlamentare si vuole dimettere per entrare in Campidoglio e, di converso, la forzatura del doppio incarico darebbe benzina ai motori grillini, che continuano a scaldarsi sul Raccordo anulare. Un rebus. Dove le pulsioni sono molteplici. E non mancano, anche nel Pd a trazione turborenziana, le tentazioni per far saltare il banco: senza una giunta di qualità è inutile andare avanti. E qui si ritorna a Marino. Che con l’uscita di Nieri non rompe solo il ticket a sinistra di due anni fa, ma perde soprattutto il titolare di un dossier complicato – e non ancora chiuso – come il contratto decentrato di 23mila dipendenti pubblici.







Chi ha parlato con il sindaco ieri sera, nell’ennesimo vespro di tensione sul colle romano, racconta di un «Ignazio motivato ad andare avanti come sempre seppur consapevole che questa volta la faccenda diventa complicata». Anche perché il rimpasto va chiuso subito per sbloccare un’altra pratica strategica come il Giubileo, ancora bloccata dal Governo. «Mai come in questomomento Alfano deve fare presto».</column>
        </table>
        <table name="tblWebData">
            <column name="Article">Alfio Marchini. «Con Nieri mi sono più volte scontrato pubblicamente in modo assai duro. Ma oggi, con le dimissioni, compie un atto di dignità politica sconosciuta al sindaco che dovrebbe seguire il suo esempio. Liberi questa città da questa paralisi e trovi il coraggio di ricandidarsi alla guida di Roma, magari proprio con Nieri come suo vice». Lo dichiara in una nota Alfio Marchini.







Renato Brunetta. «Giunta in frantumi dopo le dimissioni del vice sindaco Nieri. Marino non si nasconda dietro l'evidenza dei fatti, la sua esperienza è da considerarsi conclusa. Roma ha bisogno di un'amministrazione forte che governi una città importante e complessa come la Capitale d'Italia. Marino ne prenda atto, il Partito democratico e Orfini ne prendano atto, il presidente del Consiglio (si fa per dire) Matteo Renzi, ne prenda atto. Roma merita una guida autorevole e non traballante, in grado di far fronte alle sempre più numerose emergenze. Dimissioni subito». Lo afferma in una nota l'onorevole Renato Brunetta, presidente dei deputati di Forza Italia.







Andrea Augello. «L'uscita di scena di Nieri, nonostante gli eccessi enfatici ed un tantino autocelebrativi, merita comunque rispetto perché se non altro dimostra un certo realismo ed un tratto di dignità umana e politica che non si può non apprezzare. Inaccettabile invece il tentativo di difendere la penosa esperienza amministrativa di Ignazio Marino, disastrosa sul piano penale, morale, civile ed amministrativo». Lo dichiara il senatore di Area popolare Ncd-Udc, Andrea Augello. «Di fatto questa giunta sta cadendo in pezzi, giorno dopo giorno - aggiunge - mentre Roma annaspa tra i mille problemi, contraddizioni e macerie che questo sindaco si lascia alle spalle».







Francesco Storace. «In Campidoglio, dopo le dimissioni del vicesindaco Nieri, Marino resta praticamente solo. Spenga la luce e ci faccia votare». Lo scrive in un tweet Francesco Storace, vicepresidente del Consiglio regionale del Lazio e segretario nazionale de La Destra.







Massimiliano Smeriglio. «Resto molto colpito dalle dimissioni di Luigi Nieri da vicesindaco. Comprendo la frustrazione nel ritrovarsi costantemente al centro delle attenzioni di chi la città non la vuole cambiare e che usa i media come strumento improprio di lotta politica. Spero che Luigi possa ripensarci perché Roma e la sinistra hanno ancora bisogno di lui». Lo dichiara in una nota Massimiliano Smeriglio, vicepresidente della Regione Lazio.







Davide Bordoni. «L'accanimento terapeutico a cui abbiamo assistito in questi mesi sta provocando solamente danni all'immagine della città, è arrivata l'ora di staccare la spina. Si dimette oggi il vicesindaco, crolla sotto i colpi degli scandali un altro pezzo importante di questa Amministrazione e le intenzioni di Marino sono quelle di continuare a fingere di non conoscere nessuno dei politici con cui sta governando e magari risolvere il tutto inserendo Orfini in una super giunta, già proposta per Ostia nel tentativo di difendere il Presidente successivamente arrestato. Mettiamo finalmente fine a questa indegna pantomima e restituiamo dignità alla Capitale tornando finalmente alle urne». Lo dichiara in una nota il Coordinatore Romano e Capogruppo in Assemblea Capitolina di Forza Italia Davide Bordoni.







Antonello Aurigemma. «Quanto durerà ancora questa agonia? Trasporti al collasso, strade sporche, verde incolto, scuole a pezzi. Questa è la situazione attuale della città di Roma. A questo si aggiunge lo scandalo Mafia Capitale, la relazione durissima dei commissari. Adesso, dopo le dimissioni di ben sei assessori, del segretario generale, di un membro della sua segreteria, arriva il passo indietro del vice sindaco Nieri. Non abbiamo davvero più parole. Prendiamo in prestito il titolo del film di un famoso attore napoletano per sintetizzare la realtà romana: »Non ci resta che piangere«. Marino capisca che è sempre più un uomo solo al comando, con il Pd romano commissariato dal Pd nazionale. Basta, finiamola qui». Lo dichiara in una nota il Capogruppo di Forza Italia della regione Lazio Antonello Aurigemma.







Fabrizio Panecaldo. «Sono sinceramente dispiaciuto per la decisione di Luigi Nieri. Al di là delle appartenenze e delle casacche, al di là degli schemi dettati dalla politica, lo considero una persona dotata di un alto senso delle istituzioni e di vero spirito di servizio». Lo afferma Fabrizio Panecaldo, consigliere Pd di Roma Capitale. «La sua scelta di chiamarsi fuori per non essere un'arma nelle mani di coloro che mirano a indebolire l'amministrazione Marino - aggiunge - conferma pienamente la mia opinione di lui e la stima che gli porto. La sua scelta ci impegna tutti moralmente e politicamente a non disperdere il suo contributo e a moltiplicare il nostro impegno e lo spirito di squadra».







Maurizio Gasparri. «Apprendiamo che finalmente il vicesindaco di Roma, Nieri, ha rassegnato le sue dimissioni, schiacciato dall'evidenza dei fatti. Del resto il suo partito, Sel, per viltà è rimasta silente in tutta questa faccenda di Mafia Capitale e ora, alla luce della pubblicazione di stralci della relazione prefettizia, non poteva che fare diversamente. Il legame tra Nieri e Buzzi è evidente e anche per questo la Commissione ha individuato tutti i presupposti per lo scioglimento dell'attuale gestione del Comune». Lo dichiara il sen. Maurizio Gasparri (Fd). «Presupposti che altri hanno ignorato - prosegue Gasparri - Ma alla luce delle dimissioni del vice sindaco questa decisione va rivista. L'assemblea capitolina va sciolta. Roma commissariata. Serve un'operazione di bonifica seria e intensa. A questo punto se ne deve far carico il governo. Noi non esiteremo a denunciare quanti finora hanno ignorato la chiarissima indicazione di scioglimento della Commissione di accesso».







Nichi Vendola. «Un grande abbraccio a Luigi Nieri, contro di lui una campagna indegna. Chi lo conosce ne apprezza onestà e passione. Il suo è un gesto di grande sensibilità istituzionale». Lo scrive su Twitter Nichi Vendola, presidente di Sinistra ecologia libertà.</column>
        </table>
        <table name="tblWebData">
            <column name="Article">Nuova missiva intimidatoria indirizzata al sindaco di Roma Ignazio Marino. La busta, contenente un bossolo, è stata intercettata dagli agenti della polizia di Stato presso il centro di smistamento postale di Fiumicino. A quanto si è appreso, vengono indicati come mittenti Massimo Carminati e Salvatore Buzzi, due degli indagati nell'ambito dell'inchiesta Mafia Capitale.







Sulla vicenda indaga la Polaria. La busta, a quanto si è appreso, è giunta in giornata presso il centro di smistamento postale di Fiumicino. All'interno un bossolo calibro 38 e una lettera con minacce e ingiurie.







Si tratta della terza intimidazione giunta negli ultimi tempi contro il primo cittadino. In precedenza, il 24 giugno sempre a Fiumicino era stata intercettata una busta con un bossolo e una lettera di minacce.







In seguito, il primo luglio nei pressi dell'abitazione di Marino era stato trovato un piccione morto con un foro di proiettile e un bossolo accanto.







Il calibro 38 è un calibro insolito. O meglio, un caibro divenuto tristemente famoso per essere utilizzato negli anni 70 dalle Brigate Rosse.</column>
        </table>
        <table name="tblWebData">
            <column name="Article">Un rapporto fiduciario che lega Salvatore Buzzi, il ras delle cooperative, al vice sindaco Luigi Nieri. La commissione d’accesso guidata dal prefetto Marilisa Magno dedica un intero paragrafo della sua relazione all’amministratore capitolino, citando atti dell’inchiesta e intercettazioni dalle quali il legame tra i due emergerebbe in maniera ancora più evidente.







Specifica che il vicesindaco non è indagato ma parla apertamente di «disponibilità» nei confronti di Buzzi. È il 28 maggio del 2013 quando Buzzi spiega a Emilio Gammuto, dirigente coop, i suoi rapporti con entrambi gli schieramenti politici che si sono contesi il Comune di Roma affermando, tra l’altro, di essere in trattative corruttive anche con l’amministrazione comunale subentrante. «Se vinceva Alemanno - chiacchiera Buzzi - ce l’avevamo tutti comprati, partivamo fiuuuuuuu...c’amo l’assessore ai lavori pubblici. Tredicine doveva sta’ assessore ai servizi sociali, Cochi andava al verde. Cochi non è comprato però è un amico. Alemanno....che cazzo voi di più». E Gammuto replica: «E mo vedemo Marino, poi ce pigliamo e misure con Marino, tramite Luigi Nieri».







Il dialogo si sposta sui “conquistati” dall’organizzazione e Buzzi dice: «Noi c’avemo Ozzimo....quattro: Ozzimo, Duranti, Pastore e Nigro». Scrivono i prefetti: «In relazione alla campagna elettorale a favore di Romina Raffo è stato registrato in data 17 maggio 2013, un “contributo campagna elettorale Luigi Nieri” di cinquemila euro, erogato dalla cooperativa 29 giugno riconducibile a Buzzi». «La disponibilità di Nieri - evidenzia il documento senza giri di parole - nei confronti di Buzzi, e quindi a favore del sodalizio, si rileva chiaramente nell’ambito delle dinamiche finalizzate alla nomina del nuovo capo del V Dipartimento promozione servizi sociali e della salute».







LA NOMINA Il caso in questione è già noto, si tratta della sostituzione di Angelo Scozzafava, allora Direttore del V Dipartimento. Scozzafava va via e leva al sodalizio criminale «un importante punto di riferimento». Gabriella Acerbi che lo ha sostituito appare molto meno disponibile. Buzzi spinge per Walter Politano, che lui considera «soggetto funzionale ai propri scopi». È a questo punto che il 31 ottobre del 2013 invia a Nieri una serie di sms per chiedergli un appuntamento e per confrontarsi sulla scelta di un capo Dipartimento che, qualora non fosse stato Politano, avesse risposto alle loro esigenze.







«Buongiorno Luigi - scrive - volevo dirti che l’avvicendamento della Acerbi con Politano è una scelta molto apprezzata da noi e altre realtà come la nostra ma in tarda serata abbiamo appreso che forse non è più così: per noi è molto importante avere un capo dipartimento che conosciamo in un assessorato di fondamentale importanza». Nieri chiama Buzzi ma trova la segreteria.







I due si risentono e il vice sindaco gli spiega che Politano non è passato per un problema di pianificazione politica. Alle insistenze di Buzzi, Nieri, evidenziano i membri della commissione prefettizia, «lo rassicurava». «La manovra - è ancora il contenuto della relazione - non sortiva esito positivo a causa dell’ostracismo dimostrato dall’Assessore alle politiche sociali Rita Cutini, motivo per cui il Dipartimento veniva affidato a Isabella Cozza, definita comunque da Figurelli una persona fidata».







IL MINISTRO Il documento è sul tavolo del ministro Alfano che ha praticamente finito di leggerlo, anche se le sue conclusioni non verranno portate in consiglio dei ministri prima della fine del mese di luglio. Sulla sua valutazione finale potrebbero pesare i contenuti di un’altra relazione in arrivo: quella dell’Anac, chiamata a controllare gli atti su proposta dell’assessore alla sicurezza Alfonso Sabella.</column>
        </table>
        <table name="tblWebData">
            <column name="Article">Già nel 2003, ovvero 12 anni fa, i nostri servizi segreti avevano notato le rendite floride del “Nero” Massimo Carminati. Sapevano del benzinaio sulla Cassia, di attività economiche intestate a prestanome, di un'auto di grossa cilindrata che guidava con noncuranza sebbene risultasse “nullatenente”. Lo misero nero su bianco e, forse, ne informarono la polizia giudiziaria. Ma non accadde nulla. E il problema è che di questo invio non c'è traccia negli archivi del Dipartimento informazione per la sicurezza né in quelli dell'Aisi, il servizio segreto interno. Anche di questo si parlerà oggi pomeriggio, nel corso dell'audizione del procuratore capo di Roma Giuseppe Pignatone da parte del Comitato parlamentare di controllo sui servizi segreti, per capire se la procura di Roma abbia mai ricevuto la segnalazione in questione, veicolata dalla polizia giudiziaria.



AUTO DI LUSSO E RISTORANTE







Un mesetto fa, il Comitato parlamentare di controllo sui servizi ha ricevuto dall'Aisi, su indicazione del sottosegretario con delega all'intelligence Marco Minniti, 4000 pagine di documenti riguardanti tutti gli atti dei nostri servizi segreti che toccassero in qualche modo i protagonisti dell'inchiesta romana Mafia Capitale (l'indagine che ha individuato la rete mafiosa che avrebbe pesantemente inquinato le ultime amministrazioni romane). Quei documenti erano la risposta ad una richiesta avanzata dal comitato parlamentare già a dicembre, anche perché nella prima ordinanza di custodia cautelare si accennava, senza meglio specificare, a rapporti tra i servizi segreti e Carminati.







Ecco, tra i documenti arrivati al Comitato ce n'è almeno uno interessante. È l'ultimo vero e proprio dossier che i servizi italiani, allora Sisde, abbiano dedicato al Nero. Trenta pagine zeppe di fotografie frutto di un pedinamento in piena regola in cui si identifica il benzinaio di via Cassia (che poi si scoprirà essere la sua base operativa) come luogo di interesse economico, si evidenzia l'uso abituale da parte di Carminati di una bellissima Ferrari, intestata ad un nullatenente, come formalmente nullatenente era lo stesso boss. E si parla di alcune attività commerciali che sarebbero state già allora riconducibili all'ex Nar con frequentazioni negli ambienti della Banda della Magliana, a cominciare dal ristorante «Al Frate», fino a pochi mesi fa intestato a Riccardo Brugia, considerato il luogotenente “militare” (è con lui che discute di dove nascondere le armi) di Carminati ma che all'epoca sarebbe stato di proprietà di un parente del boss. Proprio «Frate», del resto, era il titolo dell'informativa così dettagliata. Come conferma chi ha potuto leggere il contenuto dell'atto ancora coperto da segreto, gli agenti del Sisde spiegavano anche che tutte queste attività economiche non sembravano avere alcuna attinenza con azioni di terrorismo o finanziamento di gruppi terroristici. E concludevano dunque che le informazioni sarebbero state comunicate alle autorità competenti, ovvero alla polizia giudiziaria, che avrebbe poi valutato se proseguire negli approfondimenti ed in che forme. Di certo, da quel momento in poi, il Sisde interrompe i veri e propri pedinamenti di Carminati, citandolo solo con atti ”storici”.







DUBBI SULLA SEGNALAZIONE







Se davvero quel documento sia stato consegnato alla polizia giudiziaria, e a quale e quando, è tutto da chiarire. Negli atti non è stata rintracciata neppure una nota che dia conto dell'invio formale del testo. Un elemento che potrebbe essere sottoposto ad ulteriori accertamenti, anche se i servizi non sono obbligati a segnalare cose di questo tipo all'autorità giudiziaria. Resta però un dubbio: qualcosa poteva essere fatto prima del 2014, prima che Mafia Capitale divenisse la delegata del Comune di Roma a gestire servizi importanti come quello del Verde pubblico, l'emergenza abitativa, i piani di accoglienza dei migranti, e bussasse alla porta del Viminale?</column>
        </table>
        <table name="tblWebData">
            <column name="Article">Due settimane di tempo per chiudere il quadro e partire entro la fine di luglio con la “fase due” dell'amministrazione capitolina. Che, nonostante le smentite di rito, passerà per qualche sostituzione in giunta. Non una rivoluzione - che Ignazio Marino non vuole, anche perché significherebbe un'implicita sconfessione del lavoro fatto fino a oggi - ma due o tre innesti in squadra «che però forniscano un effettivo valore aggiunto - ragionano a Palazzo Senatorio - e non diano l'immagine di una mera operazione tra correnti del Pd». La vera partita si gioca sul vice sindaco: il chirurgo dem non vorrebbe mollare Luigi Nieri per il rapporto personale di grande fiducia che si è instaurato tra i due, anche se nella relazione degli ispettori su Mafia Capitale emergono i suoi contatti con il ras delle coop Buzzi.



LE SOLUZIONI







Marino sarebbe disposto a mettere in discussione il suo vice solo in presenza di una proposta «di grande spessore» da parte dei democrat, che dia il senso della svolta. Un identikit che potrebbe corrispondere a quello di Matteo Orfini, che da commissario romano del Pd sta lavorando da mesi per traghettare il partito fuori dalle secche di Mafia Capitale ed è molto apprezzato in Campidoglio. Ma anche di Walter Tocci, già vice sindaco di Francesco Rutelli, che nell'amministrazione riscuoterebbe ampi consensi. Queste ipotesi sarebbero entrambe gradite a Palazzo Chigi (anche se Tocci in Senato è tra i principali oppositori interni del premier) ma meno ai diretti interessati, poco propensi a lasciare le rispettive attività per tuffarsi a tempo pieno nella macchina comunale. Il primo cittadino taglia corto, continuando il suo intenso tour cittadino tra cantieri da inaugurare e interventi sul decoro: «Io parlo di sfalcio dell'erba e di quello che stiamo facendo per la città - sottolinea a margine dell'avvio dei lavori del piano anti incendio - Gli altri temi non appassionano né me, né i romani e le romane». In ogni caso, si attenderà la relazione del ministro dell'Interno Angelino Alfano, che in questi giorni sta esaminando le carte su Mafia Capitale recapitategli dal prefetto Franco Gabrielli. Dopo sarà il momento di tirare le somme: il sindaco chiamerà a raccolta i suoi e chiederà di «triplicare gli sforzi» per la città. Chi sarà disposto a farlo resterà dentro, gli altri saranno sostituiti.







I PARLAMENTARI







A creare tensioni nella maggioranza è soprattutto l'ipotesi di una “super giunta” composta da parlamentari dem che Marino potrebbe mettere in squadra. E anche l'opposizione attacca: «La super giunta è solo un modo attraverso cui il Pd sta tentando di commissariare Marino senza perdere la faccia», sostiene Alessandro Onorato, capogruppo della Lista Marchini. Ma Sandro Gozi, sottosegretario alla presidenza del Consiglio ed esponente di Campo democratico (l'anima Pd che fa campo a Goffredo Bettini), parla di «promuovere un progetto ambizioso e condiviso, che ci consenta di recuperare e coinvolgere le energie migliori della città». In attesa di chiarimenti, e di indicazioni dal Nazareno, i papabili - Fabio Melilli, Michele Meta, Stella Bianchi - smentiscono trattative in corso. Ma le attenzioni restano puntate anche sui tecnici. Soprattutto per l'assessorato alla mobilità: l'unica poltrona per il quale sarà obbligatorio trovare un sostituto, viste le dimissioni formali già presentate da tempo da Guido Improta. Su questo fronte spunta il nome di Antonio Mallamo, attuale amministratore unico di Astral, l'agenzia della Regione che si occupa di strade. Mallamo, ingegnere dei Trasporti, è un tecnico di area Pd molto stimato dallo stesso Meta e con un curriculum specifico di assoluto rilievo.</column>
        </table>
        <table name="tblWebData">
            <column name="Article">«Oggi ho richiesto un intervento urgente del segretario del mio partito Matteo Renzi per spiegare tutta la questione».



Lo ha detto il presidente del VI municipio di Roma Marco Scipioni dopo la richiesta di dimissioni da parte del commissario e del sub commissario del Pd romano, Matteo Orfini e Gennaro Migliore. «I commissari del partito non mi hanno mai incontrato ma anzi hanno chiamato i miei consiglieri uno per uno per chiedere loro di non sostenermi minacciando altrimenti di non far parte più del Pd. Una cosa assurda e completamente antidemocratica; ma forse abbiamo toccato i poteri forti del territorio» , ha aggiunto. «Io non ho problemi di poltrona: stando qui non guadagno nulla, anzi forse ci perdo qualcosa», ha concluso Scipioni.</column>
        </table>
        <table name="tblWebData">
            <column name="Article">Un vice sindaco targato Pd, e gradito a Palazzo Chigi, per suggellare la “fase due” dell'amministrazione di Ignazio Marino e dare il segno tangibile del nuovo contributo che i dem vogliono offrire al governo della Città eterna, dopo la bufera di Mafia Capitale, fungendo da raccordo tra Campidoglio e Nazareno. È questo il piano B del Partito democratico, proposto al sindaco in alternativa alla “rivoluzione totale” della giunta, che prevedrebbe invece la sostituzione di 4-5 degli attuali assessori. Una possibile rivoluzione che, a quanto pare, è destinata a essere rispedita al mittente da Marino, che ieri ha smentito di aver discusso di possibili rimpasti nell'incontro di sabato con Matteo Orfini. E anche il commissario del Pd romano, su Twitter, ha frenato: «Abbiamo parlato di progetti per Roma. Non di rimpasti». La fase due, spiega Orfini, «comincerà quando sarà completato il percorso di valutazione sulle infiltrazioni, che non finisce con la pubblicazione delle indiscrezioni sulla relazione di Gabrielli, ma con il ministro degli Interni che dà una valutazione ufficiale».



LO SCONTRO

Per il ruolo di vice sindaco prossimo venturo un profilo possibile è quello di Fabio Melilli: parlamentare e segretario romano del Pd, è stato impegnato in prima persona nella cabina di regia per la redazione del piano di rientro triennale del Campidoglio ed è visto da molti come la figura ideale per gestire questo delicato passaggio politico. Ma l'arrivo di Melilli, eventualmente con la benedizione di Matteo Renzi, comporterebbe l'addio di Luigi Nieri, ipotesi contro la quale Sel si dice pronta alle barricate: «La fase due deve concretizzarsi nella fine delle ingerenze politiche destabilizzanti del Pd nazionale su Roma», avverte il capogruppo Gianluca Peciola. Marino, a questo punto, potrebbe usare proprio la posizione di Sel - i cui voti in consiglio comunale sono quasi indispensabili per la maggioranza - per rallentare sul possibile rimpasto. L'inquilino di Palazzo Senatorio, a meno di clamorosi ripensamenti, dovrà comunque sostituire Guido Improta, assessore ai trasporti dimissionario.



I NOMI

Per questo ruolo in pole position ci sarebbe Michele Meta, deputato molto vicino al chirurgo dem e presidente della commissione Trasporti della Camera. Tra gli altri papabili per l'ingresso in giunta, dal Pd si starebbe pensando a Stella Bianchi, parlamentare membro della commissione di inchiesta sui reati connessi al ciclo dei rifiuti. Bianchi potrebbe prendere il posto di Estella Marino, che comunque ha dalla sua la fiducia del sindaco. «Se qualcuno si illude che cambiando qualche assessore l'amministrazione comunale possa riprendere efficienza si illude - sottolinea Roberto Morassut, deputato dem ed ex assessore capitolino all'urbanistica - In questa situazione occorre in primo luogo ripristinare una corretta condotta nel rapporto tra le istituzioni e la politica». Alfio Marchini attacca: «Marino sarà la foglia di fico di un commissariamento de facto. Ad imporlo non sarà lo Stato per motivi di mafia ma il Pd per manifesta incapacità del sindaco - sostiene l'imprenditore - E Marino finalmente ammetterà di essere solo un docile ex senatore Pd. Auguri».</column>
        </table>
        <table name="tblWebData">
            <column name="Article">L'idea di una super-giunta composta da parlamentari a supporto dell'azione Ignazio Marino scuote il Campidoglio. L'ipotesi però è stata già corretta e rivista dagli stessi interessati Ignazio Marino e Matteo Orfini che ieri si sono incontrati per trovare una quadra sul rimpasto. All'orizzonte, dopo il 'responsò del ministro Angelino Alfano sulla sopravvivenza del Comune, ci sarebbe un corposo cambio nell'esecutivo comunale.







Che però, nemmeno annunciato, già ha suscitato polemiche nella maggioranza capitolina. Dal Partito Democratico sarebbe arrivata la richiesta di cambiare la figura del vicesindaco (ruolo ora ricoperto da Luigi Nieri, esponente di Sel) con una figura del Pd. Il refrain non è affatto nuovo, ma da Sinistra Ecologia e Libertà sottolineano che in questo caso sono pronti ad aprire la crisi.







E il capogruppo Gianluca Peciola ha avvertito: «La fase due deve concretizzarsi nella fine delle ingerenze politiche destabilizzanti del Pd nazionale su Roma». Sull'ipotesi di parlamentari che entrino in giunta restando parlamentari in deroga, non trapela entusiasmo nemmeno nel Pd capitolino: «Mi sembrano ragionamenti prematuri», il commento del capogruppo Fabrizio Panecaldo. Che ha rimandato la palla direttamente al primo cittadino: «Deve dirci come vuole interpretare la fase due. Deve valutare il sindaco, che ha ben chiaro - dopo due anni - se vi sono innesti da fare e cose da cambiare».







«Se qualcuno si illude che cambiando qualche assessore l'amministrazione comunale di Roma possa riprendere efficienza si illude», la posizione del deputato Roberto Morassut. Da parte sua, Orfini ha smentito su twitter: con Marino ieri «abbiamo parlato di progetti per Roma. Non di rimpasti. Con buona pace dei retroscena pubblicati oggi». Identica la linea del Campidoglio: «Tutte le voci e i retroscena usciti sui giornali di oggi a proposito di rimpasti o fantasiosi totonomi sono del tutto privi di ogni fondamento».







Dopo le conclusioni di Alfano su Mafia Capitale, la strategia di Marino a quanto si apprende è questa: incontrare tutti insieme e poi uno per uno i suoi assessori chiedendo di «triplicare gli sforzi» e, dopo la fase del risanamento, avviare quella delle risposte concrete ai cittadini in termini di strade riparate, trasporti pubblici funzionanti e pulizia della città: chi se la sentirà dentro, chi no fuori.







Nell'immediato, dunque, più che in un rimpasto politico la fase due sembra sostanziarsi, dunque, nello sprint su un 'rimpasto amministrativò con l'innesto di nuove figure dirigenziali. Dopo le dimissioni del segretario generale di Roma Capitale, Liborio Iudicello, per sostituirlo sul tavolo di Marino c'è il nome di Serafina Buarnè, attuale responsabile dell'anti-corruzione del Comune.







Oltre a lei, nella rosa di nomi compaiono anche l'attuale segretario generale del Comune di Fiumicino Stefania Dota e il vicesegretario generale del Campidoglio Luigi Maggio. La scelta passerà in ogni caso per un avviso pubblico. In Campidoglio, intanto, è già arrivato un nuovo collaboratore, sul welfare. Il sindaco ha firmato l'ordinanza che incarica il ventiquattrenne Matteo Zocchi a svolgere questo compito, a titolo gratuito, per un anno.</column>
        </table>
        <table name="tblWebData">
            <column name="Article">La discussione è iniziata sui numeri e sulle deleghe, perché i nomi di chi esce, e soprattutto, di chi dovrebbe entrare «sono la seconda parte del problema». Il Nazareno chiede a Marino per far partire la «fase due» uno choc in giunta: via cinque assessori e subito nuovo vicesindaco targato Pd. La trattativa è già a buon punto, nonostante il chirurgo dem non voglia dare l'impressione di essere commissariato «politicamente» da Renzi.







LA TRATTATIVA



Ieri mattina l'argomento è stato affrontato durante il vertice tra Marino, prima di rilasciare un'intervista alla BBC, e da Matteo Orfini. Il commissario dem è salito in Campidoglio in mattinata. Incontro «blindato» da cui trapela il classico «è stato un faccia a faccia interlocutorio». In realtà, le posizioni di entrambi, non sono poi così distanti: Marino avrebbe confessato al commissario del suo partito che sarebbe disponibile ad adottare i provvedimenti che gli vengono chiesti. Una disponibilità di massima che diventerà operativa appena il ministro Angelino Alfano si sarà espresso sulla relazione del prefetto Gabrielli.







Eloquente nel senso della costruzione di un rapporto privilegiato con Stella — insiste il magistrato — è la conversazione nella quale Buzzi chiamava Carlo Guarany, lo informava che prima sarebbe andato in Ama e successivamente presso il Gabinetto per incontrare Mattia, conversazione nella quale Guarany diceva che occorreva “valorizzare” Mattia e legarlo di più a loro». E Stella partecipa ad una cena il 22 gennaio 2014, al tavolo del ristorante Alvaro al Circo Massimo con Buzzi, Carlo Maria Guanary e il presidente di Legacoop Lazio Stefano Venditti. Circostanza anche fotografata dai Ros.







LA SQUADRA



Cultura, Lavori pubblici, Urbanistica, Trasporti e Ambiente: sono gli assessorati chiave da cui far scattare la fase due. Caselle che dovrebbero essere riempite da parlamentari e big della società civile. All'interno di questo rimpasto - parola che Marino odia - dovrebbero uscire i nomi più facilmente sacrificabili. Il primo è quello di Paolo Masini, il più debole come deleghe e attualmente responsabile di Sport e Scuola; poi c'è la veltroniana Giovanna Marinelli, una tecnica; così come Maurizio Pucci. Più complicata l'addio di Estella Marino («Che ha comunque chiuso Malagrotta») e di Marta Leonori, ora al Commercio. Su quest'ultima si è già aperta una discussione: due anni fa per far parte della giunta Marino dovette dimettersi da parlamentare, al suo posto entrò il primo dei non eletti, Marco Di Stefano, ora sospeso dal Pd per via di una serie di inchieste che lo riguardano. Se ancora oggi dovesse valere il “metodo Leonori” i parlamentari dem dovrebbero dimettersi per entrare nell'esecutivo capitolino. E comunque l'assessore al Commercio ha già fatto due anni fa un grande sacrificio, lasciando uno scranno a Montecitorio, anche i contorni della vicenda sono ancora avvolti dal mistero. Più semplice l'uscita di Giovanni Caudo, che da tecnico, potrebbe non opporsi più di tanto davanti a una eventuale defenestrazione. Di sicuro l'unico che dovrà essere sostituito per forza è Guido Improta, il responsabile dei Trasporti, che aspetta solo un fischio per togliere il disturbo. In questo contesto c'è anche la situazione di Silvia Scozzese. Ma l'assessore al Bilancio ha detto che se ne andrà «se non ci sarà una vera fase due».







Che passa appunto da cinque nuovi assessori e da un vicesindaco democrat, al posto del vendoliano Luigi Nieri. Un altro segnale di svolta passerebbe anche dal gabinetto del sindaco: in molti chiedono la rimozione di Luigi Fucito. La situazione è molto complicata e Orfini, che ha difeso il sindaco dagli attacchi di Renzi, ora ha il compito di sbloccarla. Ma la risposta di Marino almeno da quanto trapela sarebbe positiva. «Anche se nella sua testa - dice chi lo conosce bene - avrebbe voluto cambiare al massimo il solo Improta». Intanto, dopo le dimissioni di Liborio Iudicello, l'assessore Sabella sponsorizza Serafina Buarnè, attuale responsabile dell'anti-corruzione del Comune e con esperienze anche in realtà sciolte per mafia, come nuovo segretario generale. Ma dal Comune frenano: niente è ancora deciso, c'è un bando da rispettare.</column>
        </table>
        <table name="tblWebData">
            <column name="Article">ROMA Poco più di cento pagine che fanno molto male alla città: ci sono descritti comportamenti, omissioni, collusioni, complicità. Un sistema Roma che il prefetto Franco Gabrielli ha delineato nella sua relazione finale sullo stato della Capitale. E a sfogliare il documento continuano a emergere particolari sempre più degradanti. Non soltanto la politica ha continuato ad andare a braccetto con il crimine anche nel passaggio tra la giunta Alemanno e quella Marino, ma in più occasioni sembrano essere stati gli stessi amministratori a sollecitare “favori e mazzette”. Ostia a un passo dal commissariamento, è tra le più coinvolte: un dirigente del municipio circolava con il permesso per i disabili nelle aree a traffico limitato intestato al boss del litorale Carmine Fasciani. Per quale ragione Fasciani godeva di un pass per portatori di handicap? La circostanza, citata nella relazione del prefetto, lascia trapelare la contiguità tra amministratori e criminali. Riguarda l'ex direttore tecnico del municipio di Ostia Aldo Papalini, già coinvolto e arrestato in un'inchiesta sull'affidamento delle concessioni agli stabilimenti balneari.







Nel documento viene evidenziato come «il dottor Papalini sia risultato il fulcro di un articolato sistema corruttivo nell'ambito della gestione di numerosi appalti di lavori e concessioni per stabilimenti balneari in favore di società contigue alle associazioni criminali del territorio. Dalla perquisizione eseguita nei suoi confronti - si legge ancora nella relazione - è emerso addirittura il possesso del permesso di invalidità per la viabilità in aree a traffico limitato intestato al boss Carmine Fasciani utilizzato da Papalini sulla propria autovettura».







L'EX TERRORISTA



Viene poi sottolineato quanto fosse evidente l'estrema permeabilità dell'amministrazione locale alle richieste e agli interessi della criminalità, in particolare sulle concessioni balneari, chioschi bar, appalti per il verde pubblico e le potature degli alberi. Dalle risultanze dell'operazione “Mondo di mezzo”, infatti, questi collegamenti appaiono ancora più evidenti, tanto che il prefetto li cita. «Emerge - viene spiegato - che la sede legale dello Studio P srl sito in via Armando Arnuzzi del commercialista Paolo Luigi Proteo, è anche la sede dello stabilimento balneare Jumbo V gestito, tra gli altri, da Lorenzo Alibrandi, fratello di Alessandro (appartenente ai Nar e ucciso nel 1981), in favore del quale viene richiesto l'intervento di Massimo Carminati per contrastare asserite prepotenze poste in essere da un terzo soggetto».







IL BILANCIO



Tornando all'attività del Campidoglio, invece, la relazione evidenzia tra le anomalie il bilancio triennale 2012-2014 del Comune che «grazie alle pressioni esercitate da Carminati e Buzzi porterà alla sua modifica in sede di assestamento con un riconoscimento di un debito fuori bilancio di più di 12 milioni di euro relativo all'assistenza dei minori non accompagnati a favore delle cooperative legate a Buzzi». A breve la relazione di Gabrielli sarà sul tavolo dei magistrati romani che seguono l'inchiesta Mafia Capitale e non si escludono sviluppi.</column>
        </table>
        <table name="tblWebData">
            <column name="Article">Niente comunicato congiunto, ma due lettere diverse, che si parlanomolto. Anche se il risultato è quello della sera prima. Dopo il segretario generale Liborio Iudicello, la relazione del prefetto miete un’altra vittima in Campidoglio: si dimette Mattia Stella, 33 anni, fino a ieri nello staff del sindaco con la delega di responsabile del programma. Il suo nome rientra tra quelli (dirigenti, funzionari e dipendenti) per cui il prefetto ha chiesto la rimozione al Viminale. Stella, che non risulta indagato, uscì fuori nelle carte della prima tranche di Mafia Capitale. Scriveva di lui il gip Flavia Costantini nell’ordinanza cautelare: «I rapporti con la nuova amministrazione comunale sono costituiti da una relazione con il capo della segreteria del sindaco, Mattia Stella, che s’intrecciano con quelli con Coratti (presidente del consiglio comunale, ndr ).







Eloquente nel senso della costruzione di un rapporto privilegiato con Stella — insiste il magistrato — è la conversazione nella quale Buzzi chiamava Carlo Guarany, lo informava che prima sarebbe andato in Ama e successivamente presso il Gabinetto per incontrare Mattia, conversazione nella quale Guarany diceva che occorreva “valorizzare” Mattia e legarlo di più a loro». E Stella partecipa ad una cena il 22 gennaio 2014, al tavolo del ristorante Alvaro al Circo Massimo con Buzzi, Carlo Maria Guanary e il presidente di Legacoop Lazio Stefano Venditti. Circostanza anche fotografata dai Ros.











Lo scorso dicembre la notizia non sconvolse più di tanto l’inquilino del Campidoglio che ha sempre creduto nella buona fede di «Mattia», rimasto a lavorare fino a ieri. Ma ora con la relazione di Gabrielli, Marino non può permettersi punti deboli, da qui il sacrificio.







LA REPLICA Stella, in una lettera al sindaco, scrive di aver «sempre agito con lo sguardo di chi credeva nella buona fede degli interlocutori. Ho vissuto questi mesi con la tranquillità di chi non ha fatto nulla di male, di chi non c’entra nulla in tutta questa vicenda, di chi non è in alcun modo indagato: è stata una prova dura che ho voluto superare. Come accaduto ad altri protagonisti inconsapevoli di questa storia, nessun elemento mi avrebbe potuto portare a comprendere il contesto nel quale mi stavo muovendo», spiega. Marino ringrazia il suo collaboratore ricordando che «è estraneo ai fatti».







Stella non ricopriva un ruolo dirigenziale, non aveva quindi potere di firma né di finanziamenti. «Aveva un ruolo che - dice ancora il sindaco - come molte altre persone incaricate di responsabilità di segreteria politica, lo portavano ad avere decine di contatti quotidiani e, non essendo un investigatore ma un colto studioso, in nessun modo poteva avere conoscenza e tanto meno consapevolezza di quale fosse il contesto in cui, con l’entusiasmo di chi vuole cambiare Roma, si relazionava con interlocutori sociali ed economici». L’uscita di Mattia, «ragazzo pulito e trasparente», per Alfonso Sabella, è salutata con rammarico dai componenti della giunta. Che mette in evidenza «il suo senso delle istituzioni».</column>
        </table>
        <table name="tblWebData">
            <column name="Article">«La conduzione di Ama era subappaltata a Mafia Capitale». Questo si legge nella relazione che il prefetto Gabrielli ha inviato al ministro Alfano.







Parlando della partecipata capitolina che si occupa di ambiente il prefetto osserva che «con la giunta Alemanno l'impresa è oggetto di una gestione per così dire proprietaria da parte del suo amministratore delegato Franco Panzironi, anch'egli incolpato di essere intraneo a mafia capitale oltre che di corruzione, tanto che quando nel 2011 sarà costretto a lasciare l'incarico continuerà a gestire l'azienda come un vero e proprio funzionario di fatto».







Nella relazione si evidenzia come prova che l'Ama fosse «subappaltata a Mafia Capitale» il buon esito delle «pressioni esercitate da Carminati per far nominare ai vertici di Ama soggetti del suo demi monde (Berti e Fiscon) capaci di garantire la prosecuzione dei suoi lucrosi affari».</column>
        </table>
        <table name="tblWebData">
            <column name="Article">Si è dimesso Mattia Stella, responsabile dell'attuazione del programma e dei rapporti con le realtà economiche e sociali nella segreteria del sindaco di Roma Ignazio Marino.



«Questa sera, d'intesa con il sindaco, ho deciso di interrompere la mia collaborazione presso la segreteria del sindaco», ha annunciato Stella, che ha ribadito di non essere indagato nell'inchiesta Mafia Capitale e ha assicurato: «Con questa scelta non intendo fare un passo in dietro ma faccio due passi avanti, forte della mia storia e onestà perché non si spezza un canna incrinata e non si spegne un lucignolo fumante».







Le dimissioni sono state accolte da Marino che, a proposito di Stella, ha ribadito il «contributo intelligente, sapiente e determinante nel corso di questi due anni di mandato. Il nome (di Stella ndr) è emerso, da persona estranea ai fatti, in una vicenda molto dura ed è stata mia premura, sin dal dicembre scorso, di accompagnarlo anche umanamente nell'affrontare una situazione che avrebbe potuto condizionare pesantemente il suo stato emotivo».







Nessun ruolo gestionale nell'incarico ricoperto da Stella, ha ribadito il sindaco «ma aveva un ruolo che, come molte altre persone incaricate di responsabilità di segreteria politica, lo portava ad avere decine di contatti quotidiani e, non essendo un investigatore ma un colto studioso, in nessun modo poteva avere conoscenza e tanto meno consapevolezza di quale fosse il contesto in cui, con l'entusiasmo di chi vuole cambiare Roma, si relazionava con interlocutori sociali ed economici».







«Chiedo alla stampa - conclude Marino - di rispettare la storia personale di un ragazzo che ho conosciuto la prima volta in occasione di un incontro sull'articolo 3 della Costituzione insieme al Prof. Stefano Rodotà, la cui storia è totalmente estranea al contesto romano e legata all'impegno per la divulgazione della Costituzione, motivo per il quale gli chiesi di curare la redazione del mio programma elettorale».</column>
        </table>
        <table name="tblWebData">
            <column name="Article">Il Campidoglio era senza controlli e Mafia Capitale spadroneggiava. All'assenza di verifiche esterne - e qui diversi si sentiranno chiamati in causa - si sommava l'assenza di quelle interne, rappresentata secondo il prefetto di Roma Franco Gabrielli dal segretario generale del Comune Liborio Iudicello.











Nominato sette anni fa da Gianni Alemanno e confermato da Ignazio Marino, ieri sera si è dimesso. Forse a conoscenza di quel che ha scritto Gabrielli nella relazione consegnata al ministro dell'Interno. Secondo il prefetto, il mancato controllo sugli affidamenti di appalto senza gara «appaiono sufficienti a giustificare una proposta di rimozione di Iudicello dall'incarico di segretario e direttore generale di Roma Capitale, con conseguente avvio del procedimento disciplinare». P







arole dure. Ancora di più le altre. «La Commissione (degli ispettori, ndr) non ricomprende il dottor Iudicello nella platea di figure che compongono il cosiddetto 'capitale amministrativò di mafia Capitale», scrive Gabrielli, ma «la scelta di escludere dagli atti sottoposti a controllo le procedure negoziate, in un'amministrazione che di esse faceva ampio uso e abuso, si è rivelata a dir poco esiziale per la sopravvivenza del principio di legalità ed ha costituito un fattore di oggettiva facilitazione delle pratiche illegali messe in atto dal sodalizio criminale capeggiato da Carminati».







E le cose non sono cambiate nemmeno dopo la relazione del Ministero dell'Economia (Mef) critica sugli appalti senza gara. I quali avevano un peso sia nella giunta Alemanno che in quella Marino, che si ritrova nei primi tempi stritolata dalle conseguenze della gestione precedente. Tra il primo gennaio 2011 e il 13 giugno 2013, ovvero gli ultimi due anni del mandato di Alemanno, gli affidamenti di appalti senza gara coprono il 36% circa del totale degli affidamenti del Campidoglio per un valore di oltre 5 miliardi. Tra giugno 2013 e dicembre 2014 con Marino le procedure negoziate sono pari al 72% per un valore di un miliardo: tutti appalti senza gara, ovvero affidamenti rinnovati per somma urgenza. È anche di questa macroscopica anomalia che avrebbe dovuto accorgersi Iudicello, secondo il prefetto. Ma non solo Iudicello non controllò. Gabrielli parla di «una generale assenza di iniziative di organi esterni capaci di fornire la dimensione del pericolo dell'infiltrazione mafiosa o più in generale delle anomalie esistenti nel sistema degli appalti capitolini».







E non si riferisce certo alla magistratura. In generale, Mafia Capitale durante «la Giunta Alemanno» usava «come strumento principe l'intimidazione mafiosa» mentre durante l'amministrazione Marino «la disponibilità di amministratori e dipendenti pubblici viene acquisita attraverso la corruzione». Una distinzione e parziale discontinuità che ha spinto Gabrielli a non accogliere la proposta degli ispettori di scioglimento del Campidoglio per mafia. Nella relazione inviata ad Angelino Alfano, in cui il prefetto sintetizza in lavoro degli ispettori e aggiunge le proprie conclusioni, ampio spazio è dedicato al Municipio di Ostia, il X, per il quale è sicura la richiesta di scioglimento. Al centro il presidente Andrea Tassone del Pd, arrestato a giugno nella seconda fase dell'inchiesta. «In più occasioni il presidente del municipio ha intrattenuto rapporti e connivenze con il branch economico di Mafia Capitale - si legge -, funzionali a far conseguire a quest'ultimo una serie di appalti pubblici. Tali rapporti - si legge - sono inoltre testimoniati in conversazioni intercettate tra Buzzi e Tassone».</column>
        </table>
        <table name="tblWebData">
            <column name="Article">Una città sotto tutela, avvilita da un concorso di colpe a volte inconsapevole, altre pienamente partecipe. Roma ai minimi termini tra una politica che ha mangiato senza ritegno alla tavola di Massimo Carminati e di Salvatore Buzzi, e una amministrazione che cerca di galleggiare nonostante molti degli snodi operativi siano a rischio commissariamento. È un quadro sconfortante quello che emerge dalle conclusioni stilate dal prefetto Franco Gabrielli. Pagine e pagine per spiegare quanta responsabilità abbiano dirigenti, assessori, consiglieri. «È innegabile - scrive il prefetto - come, potendo fidare su un nutrito “pacchetto” di dipendenti capitolini compiacenti o corrotti e su consolidati rapporti con un numero significativo di membri degli organi elettivi (di maggioranza e minoranza) “ereditati” dalla precedente Consiliatura, “mafia Capitale” abbia continuato a sviluppare i suoi traffici illeciti anche durante la nuova amministrazione».







LA DOPPIA LETTURA Prima di lui la Commissione di accesso aveva descritto la città in maniera ancora più dura: «È un’amministrazione inquinata, connotata da una profonda mala gestio, in cui il condizionamento mafioso produce una pesante deviazione del canone di legalità dalla funzione di indirizzo politico, sotto l’influenza di dirigenti collegati a mafia Capitale». Una conclusione sulla quale il prefetto è intervenuto, cercando una soluzione intermedia, con il placet del procuratore Giuseppe Pignatone, così evitando di “chiudere” per mafia la Capitale d’Italia. Per Gabrielli, infatti, gli elementi riferiti alla giunta Marino, «pur presentando i caratteri di rilevanza e concretezza, non riuniscono l’indispensabile tratto di univocità» necessario all’extrema ratio.







LE DUE GIUNTE Tra il prima e il dopo vengono fatti dei distinguo. E se Gabrielle ritiene che l’ex sindaco Gianni Alemanno si possa considerare “intraneo” all’organizzazione criminale, per il primo cittadino in carica, invece, parla di «discontinuità». «Da questo punto di vista - è ancora il contenuto del documento riservato - va evidenziato come la giunta Marino abbia dato alcuni precisi e non trascurabili segnali. Seppure va precisato che, almeno all’inizio della gestione, si tratta di scelte non dettate da una precisa e consapevole volontà di contrastare l’illegittimità e il malaffare quanto piuttosto di comportamenti ispirati agli ordinari parametri di regolarità cui, di norma, dovrebbe uniformarsi l’azione amministrativa, che diventano “straordinari” solo se correlati ex post alle dimensioni e alla pervasività del sistema corruttivo disvelato dalle indagini giudiziarie».







Ecco perché nelle conclusioni il prefetto propone al ministro Angelino Alfano lo scioglimento di Ostia per mafia, la rimozione di 18 dirigenti tra cui il segretario e direttore generale del Comune Liborio Iudicello, il commissariamento di cinque dipartimenti (Verde, Sociale, Patrimonio, Scuola e Lavori Pubblici) e di due Municipi, l'annullamento di numerose determine capitoline (che riguardano l'Ama, la Multiservizi, l'Ente Eur e la Marco Polo), degli appalti dei rifiuti e soprattutto, del contratto con Ama, che renderanno molto difficile governare la Capitale. Soprattutto in vista dell'ormai prossimo Giubileo.







L’ELENCO DEI DIRIGENTI La relazione, poi, mette in fila anche i nomi di dirigenti, impiegati e singoli funzionari che rischiano di essere rimossi o allontanati sulla base del comma 5 dell’articolo 143 del Testo unico sulla pubblica amministrazione. Il «pacchetto» di dipendenti capitolini, come lo definisce la Commissione d’accesso, è composto in totale da diciotto persone tra dirigenti e impiegati. Molti dei nomi finiti dell’elenco sono figure apicali ampiamente citate nelle carte dell’inchiesta ed in qualche caso persino arrestati nel corso delle indagini: è il caso di Gaetano Altamura, direttore del Dipartimento ambiente del comune all’epoca della prima ondata di arresti e attualmente agli arresti domiciliari, che almeno inizialmente sarebbe riuscito «a “orientare” l’assessore Estella Marino».







Ma c’è anche di Claudio Turella, responsabile del servizio di Programmazione e gestione verde pubblico del Comune, arrestato a dicembre e diventato famoso perché a casa sua i Carabinieri del Ros hanno trovato 550mila euro riposti in sacchetti con il logo del Comune di Roma. O di Rosanna Calistri, collaboratrice dell’assessorato alla Cultura, ed Emanuela Salvatori, ai domiciliari sulla base dell’ordinanza di dicembre o, ancora, di Walter Politano indagato per associazione mafiosa. Oltre a questi, però, ci sono anche alcuni nomi che non risultano essere nell’elenco degli indagati. È il caso di Liborio Iudicello, segretario comunale e direttore generale, ma anche di Mattia Stella, capo segreteria del sindaco Ignazio Marino, finito sui giornali per alcune intercettazioni con Salvatore Buzzi, e di Isabella Cozza recentemente rimossa dal Dipartimento politiche sociali anche perché, stando all’inchiesta, avrebbe ottenuto l’incarico grazie alle pressioni di Buzzi e dei suoi. Infine, i commissari hanno rintracciato, proponendone la rimozione, nomi che sui giornali non sono mai finiti e sono a malapena citati in qualche intercettazione: Alfredo Romani, responsabile dell’ufficio immigrazione, Ivana Bigari, direttore del settore Accoglienza e inclusione sociale, Giacomo Zarelli, geometra del Dipartimento manutenzione urbana, Bruno Cignini, dirigente del dipartimento Verde.







ALEMANNO E AMA La definizione più pesante Gabrielli le riserva a Gianni Alemanno. L’ex sindaco è stato un «intraneo di mafia Capitale», vale a dire assoldato a pieno titolo dal duo Buzzi&amp; Carminati. Di più: sotto la sua giunta l’Ama viene praticamente «subappaltata all’organizzazione». La «reiterata “curvatura” delle scelte degli organi di indirizzo politico-amministrativo alle esigenze e agli interessi» è dimostrata da diverse circostanze. La prima: grazie alle pressioni della cupola romana, nel periodo 2012-2014 in sede di assestamento c’è stato un riconoscimento di ben 12 milioni di euro di debiti fuori bilancio, per l’assistenza dei minori non accompagnati, a favore delle cooperative di Buzzi. E ancora: con la giunta Alemanno l’Ama «è oggetto di una gestione per così dire “proprietaria” da parte del suo amministratore delegato Franco Panzironi, anch’egli accusato di essere intraneo a mafia Capitale oltre che di corruzione».







E quando l’ex ad è costretto a lasciare, non solo continua a gestire l’azienda come «un vero e proprio funzionario di fatto», ma a subentrargli sono nuovi vertici (Berti e Fiscon) del «demi monde» di Carminati. In altre parole - scrive Gabrielli riferendosi alla giunta Alemanno - «l’immagine che se ne ricava è di una “classe burocratica” non più adeguatamente controllata che ha completamento smarrito il più elementare senso delle regole e del dovere di servire la collettività con disciplina e onore».







IL CASO OSTIAMolto dura la conclusione sulla situazione che vive il Munici</column>
        </table>
        <table name="tblWebData">
            <column name="Article">Il segretario generale del Campidoglio Liborio Iudicello ha rassegnato le sue dimissioni. «Il sindaco Ignazio Marino ha cercato di farlo recedere dalla sua determinazione - spiega il Campidoglio - ma ha poi preso atto della sua ferma volontà per evitare di continuare a lavorare in un clima di delegittimazione della funzione».



«Per il bene della corretta amministrazione di Roma Capitale si addiverrà ad una soluzione condivisa che prevede la risoluzione consensuale - spiegano in una nota da Palazzo Senatorio -. Il sindaco ha avuto un lungo colloquio con il segretario generale in cui ha voluto ricordare le diverse e straordinarie difficoltà nelle quali il dottor Liborio Iudicello è stato determinante nell'individuare percorsi legittimi di soluzione a partire dall'approvazione del Bilancio 2013. Il sindaco ha voluto esprimere sentimenti di gratitudine per la dedizione al lavoro e di rispetto per la professionalità e le qualità umane e morali del dottor Iudicello».</column>
        </table>
        <table name="tblWebData">
            <column name="Article">Marino è salvo ma la città sotto tutela. E, con molti degli snodi operativi a rischio commissariamento, la paralisi amministrativa è in agguato. Se nella relazione del prefetto Franco Gabrielli al ministro Angelino Alfano il sindaco ne esce pulito e non si rende necessario lo scioglimento del Consiglio comunale, è un dato di fatto che Ignazio Marino si troverà davanti dipartimenti e municipi commissariati, gare annullate, dirigenti trasferiti e anche il suo partito sotto tutela.







L'ipotesi di scioglimento di Ostia per mafia, la rimozione di 18 dirigenti tra cui il segretario e direttore generale del Comune Liborio Iudicello, il commissariamento di cinque dipartimenti (Verde, Sociale, Patrimonio, Scuola e Lavori Pubblici) e di due Municipi, l'annullamento di numerose determine capitoline (che riguardano l'Ama, la Multiservizi, l'Ente Eur e la Marco Polo), degli appalti dei rifiuti e soprattutto, pare, del contratto con Ama renderanno molto difficile governare la Capitale. Soprattutto in vista dell'ormai prossimo Giubileo.







Marino tira dritto e cita il procuratore Giuseppe Pignatone: «A suo giudizio e non mio, la mafia nella giunta Alemanno aveva infiltrato i vertici dell'amministrazione fino ad arrivare ad avere un dialogo con gli uffici dello stesso sindaco. Questo non è potuto più accadere con la giunta Marino. Questo indica una discontinuità naturale». Ma è lo stesso Pignatone che nella relazione non usa gli stessi toni entusiastici del sindaco che, secondo lui, avrebbe fatto «pochi tentativi e di scarsa efficacia» per tenere lontani gli interessi criminali. Insomma, non ha fatto abbastanza ma non deve essere mandato via.







Quello che ormai appare segnato è il destino del Municipio di Ostia. Se il ministro dell'Interno Alfano accoglierà le richieste contenute nella relazione del prefetto, quello del litorale potrebbe essere il primo municipio della Capitale a essere sciolto per mafia e consegnato nelle mani di un viceprefetto, come previsto dall'articolo 146 del Testo Unico sugli Enti Locali. A quel punto l'attuale delegato dal sindaco Marino, l'assessore alla Legalità Alfonso Sabella, lascerà ma potrebbe ritornare in veste di commissario.







Soluzione che ha trovato gradimento anche nel prefetto Gabrielli. Potrebbe restare in carica anche 24 mesi prima delle nuove elezioni. Salterebbe dunque l'appuntamento elettorale sul litorale di maggio 2016. Intanto Palazzo Senatorio è diventato ormai in questi giorni un limbo in attesa delle decisioni del prefetto Gabrielli e del ministro dell'Interno Alfano. Ad alcuni però lo scenario di un Campidoglio 'sotto commissariamentò in lotti, con prefetti alla guida di più di un Municipio, non spaventa: «Non ci fa paura - dice un esponente dem - Anzi. Se questo serve per andare avanti e fare pulizia del marcio, ben venga. Possiamo lavorare meglio».







Altri invece non la pensano così: «Stiamo galleggiando - confessa un suo collega democrat - Non si muove più nulla. Si tira avanti. Siamo dentro un incubo». Dall'altra parte degli scranni le opposizioni osservano. La maggioranza? «Politicamente sono cadaveri che camminano».</column>
        </table>
    </database>
</pma_xml_export>