<?xml version="1.0" encoding="utf-8"?>
<!--
- phpMyAdmin XML Dump
- version 4.5.0.2
- https://www.phpmyadmin.net
-
- Host: localhost
- Creato il: Mag 21, 2016 alle 11:03
- Versione del server: 10.0.17-MariaDB
- Versione PHP: 5.6.14
-->

<pma_xml_export version="1.0">
    <!--
    - Database: 'IL MESSAGGERO'
    -->
    <database name="IL MESSAGGERO">
        <!-- Tabella tblWebData -->
        <table name="tblWebData">
            <column name="Article">“Viste le strade del film, voglio #007Spectre sindaco di Roma”. @gplexousted







Ma adesso il film è un altro. Non ci sarà pellicola più avvincente, sul grande schermo romano, da qui ai prossimi mesi, di quella intitolata Mafia Capitale. Il kolossal del processone - sul set dell'aula bunker di Rebibbia - ci terrà tutti inchiodati. E sarà uno spettacolo, quello appena cominciato, che può rivaleggiare con Romanzo criminale. Le star all'altezza non mancano. Basti considerare - a parte Er Cecato o Spezzapollici o il benzinaio di Corso Francia che dice a Carminati di un tizio: «A quello che glie devo da fa'? L'ammazzo subito o mo'?» - tutti gli ex galeotti amici di Buzzi, facce da cinema, già comparsi nella parte dei rubagalline nella prima scena al tribunale di piazzale Clodio l'altro giorno.







Tra attori e comparse, saranno migliaia gli imputati, gli avvocati, i testimoni, i giornalisti, gli spettatori-partecipanti che animeranno questa saga romanesca e global, horror e pulp, genere legal thriller e insieme d'azione, d'ambiente penitenziario (i video-collegamenti con le super carceri) e da dramma popolare («T'apro come 'na cozza» è un esempio di dialogo) in stile post-pasoliniano. «Sto bene», grida Vittorio Cataldi nell'ultima scena di Accattone mentre sta morendo. Roma, in questo filmone del processone, deve evitare di morire sotto il peso delle proprie vergogne ma deve anche evitare di fingersi di sentirsi bene e di minimizzare le proprie colpe. Questa la morale della storia, e in fondo é semplice, mentre la trama sarà molto complessa e piena di colpi di scena. Come neppure Spectre.







mario.ajello@ilmessaggero.it</column>
        </table>
        <table name="tblWebData">
            <column name="Article">«Visto che la relazione della commissione sulle infiltrazioni del malaffare a Roma è stata desecretata, pubblico anche la memoria che avevo inviato al Prefetto». E' quanto ha scritto oggi su Facebook l'ex sindaco di Roma Ignazio Marino.











LEGGI LA MEMORIA DI MARINO











Nella relazione scritta dall'allora sindaco Marino si descrivevano in sostanza i mali del Campidoglio, quelli sviscerati dall'inchiesta Mafia Capitale e poi evidenziati dall'opera di Raffaele Cantone all'Anac.







Nella relazione Marino, partendo dal'anomalia dell'approvazione dei bilanci approvati costantemente in ritardo, stila una serie di criticità dell'amministrazione che riguardano: gli appalti in affidamento diretto, le spese del personale, il ruolo dei dirigenti, la gestione dubbia delle partecipate.







Ma ricorda anche ciò che fece da subito per riparare a ciò: il bilancio approvato nell'agosto del 2014, la trattativa sul salario accessorio per i dipendenti capitolini, la rotazione dei dirigenti, lo stop agli appalti in affidamento diretto, la collaborazione col governo sulla questione contabile ma anche con al Procura e l'Anac di Cantone.</column>
        </table>
        <table name="tblWebData">
            <column name="Article">Venticinquemila euro di debito e la consapevolezza che la vita si può trasformare in un incubo, tra minacce e intimidazioni. Soprattutto se la persona alla quale i soldi vanno restituiti si rivolge a Massimo Carminati e soci per farsi “dare una mano”.



La procura ha depositato 33 nuovi atti nell’inchiesta Mafia Capitale e li ha messi a disposizione dei legali il giorno dopo l’apertura del mega processo sull’organizzazione criminale che ha comandato su Roma. Sono informative, intercettazioni, verbali, che mirano a far capire quanto la forza intimidatrice del gruppo sia stata fatti e non solo parole. Vittima di turno è l’imprenditore Fabrizio C.: deve dei soldi a Roberto Lacopo, il cui nome nell’inchiesta è associato al Cecato. Ma il denaro non esce fuori, il debitore rimanda, è al collasso, firma cambiali e assegni a vuoto. Finché a giugno del 2013 Lacono si rivolge a Riccardo Brugia, e Fabrizio C. viene convocato d’urgenza alla stazione di servizio-quartier generale di Corso Francia per parlare «de visu».







L’APPUNTAMENTO



L’incontro è tutta una minaccia, l’imprenditore non viene toccato, ma l’aria è brutta. È un omone enorme, prova a tenere testa, sarà costretto a cedere un camion, e chissà che altro. Riesce comunque a far saltare i nervi a Brugia, il cui soprannome è «spezzapollici», e allo stesso Carminati. Dice il Nero, non appena C. va via: «È un coatto, non l’hai visto, doveva fare il buttafuori in qualche discoteca. A me, poi, sai che mi piace? Mi piace buttarli giù psicologicamente questi. Questo è una merda, se vede proprio. Uno di sti picchiatori che se ritrova in discoteca, capito? Che quando li vedo me ricordo quello che hanno fatto agli amici miei, mi viene voglia di ucciderli tutti (bestemmia). Però so contento, perché Bobo (Lacono, ndr) da solo non va da nessuna parte, non recupera manco trecento euro». Poco prima, Brugia, si era imbufalito. E a brutto muso, per intimorirlo, gli aveva urlato in faccia: «La gente come te che non sa niente... Se mi chiami un’altra volta per cognome, mi alzo e ti uccido. A me, le guardie mi chiamano per cognome».







L’USURA



Nelle conversazioni intercettate torna più volte la dipendenza di Roberto Lacono dal gruppo. Ed emerge l’usura, punto di forza dell’organizzazione. Il Ros individua i prestiti, il percorso che il denaro fa, e come l’organizzazione si comporta per rientrare in possesso della somma, con gli uomini addetti al “recupero credito”.







Se non bastasse, allegato ai nuovi atti, c’è anche la denuncia presentata il 28 settembre scorso, da un uomo che era stato sentito dai carabinieri come testimone. Racconta di essere stato avvicinato, sempre nella stessa stazione di servizio, da due uomini grandi grossi e tatuati. Il più alto gli dice: «Come andiamo? Non ha importanza se ci conosciamo o meno. Tu sei andato a parlare con la polizia. Te devi sapere che sei amico di Roberto, di Giovanni, non pensare neanche di costituirti parte civile. Ti diamo un consiglio noi, tu sei amico di queste persone». Il denunciante cita anche un altro episodio dai contorni poco chiari, e chissà se autentici. Dice che tempo prima, una persona che lui conosce, tale Massimo, gli ha raccontato di essere stato il braccio destro di Ignazio Marino. Gli avrebbe detto anche di alcuni documenti che avrebbero potuto metterlo nei guai». Documenti, però, sui quali non avrebbe saputo fornire altri particolari.</column>
        </table>
        <table name="tblWebData">
            <column name="Article">Un'istituzione “incapace di opporre resistenza” all'avanzare di Mafia capitale. Il duro giudizio della commissione d'accesso prefettizia guidata da Marilisa Magno è contenuto nelle 834 pagine di relazione finale consegnata al prefetto Gabrielli, a lungo secretata e infine desecretata e pubblicata on line dal senatore ed ex assessore Stefano Esposito. «Il sodalizio ha costituito quello che i pubblici ministeri definiscono un capitale istituzionale, alimentato da un imponente circuito corruttivo consistente in un articolato sistema di relazioni arrivato a coinvolgere i vertici delle istituzioni locali, grazie al quale ottenere appalti o accelerare pagamenti, o comunque individuare fonti di arricchimento in favore delle aziende controllate, e realizzare così ingentissimi guadagni», dicono i commissari che erano favorevoli allo scioglimento per mafia, poi scongiurato dal prefetto Gabrielli.







LA CONTINUITA'



La relazione entra nel merito soprattutto di quanto avvenuto durante il periodo della giunta Marino e sottolinea che i controlli, affidati ad esempio al Segretariato generale, «nel complesso, sono apparsi insufficienti a garantire un'efficace prevenzione della patologia degli affidamenti». C'è stata, insomma, scrive la commissione Magno, una sostanziale «continuità nell'azione di condizionamento dell'azione amministrativa da parte del sodalizio, che travalica le diverse giunte». Non a caso, sebbene il periodo di tempo analizzato sia più breve, i commissari notano che nel corso della giunta Marino il numero di appalti affidati “direttamente” senza gara, è cresciuto in relazione al totale dei soldi spesi: «Nel periodo Alemanno (1.01.11/12.06.13) la percentuale degli appalti affidati tramite procedura negoziata rispetto al totale (16.683 su 19.095) è stata dell'87,69% in termini di numero e del 36,28% in termini di importo sul totale (5.108.018.489 euro)». Nel periodo Marino «la percentuale degli appalti affidati tramite procedura negoziata rispetto al totale (10.498 su 12.021) è stata dell'87,33% in termini di numero e del 72,91% in termini di importo sul valore totale (1.073.565.407 euro)».







In qualche caso i giudizi di continuità con il sodalizio Mafia capitale toccano anche non indagati. È il caso dell'ex capogruppo Pd Francesco D'Ausilio definito «pezzo integrante della &quot;squadra&quot; legata al sodalizio».







IL VERDE PUBBLICO



Pesanti sono anche gli atti d'accusa contro alcuni esponenti e membri della passata maggioranza. L'assessore Estella Marino, ad esempio, mai coinvolta nell'inchiesta, dal punto di vista dei prefetti ha comunque compiuto indebite ingerenze: «È evidente, tuttavia, che con le note di indirizzo in merito all'affidamento alle cooperative degli appalti del verde pubblico, ella abbia offerto copertura alle scelte degli organi amministrativi del Dipartimento, operando un'indebita ingerenza in atti gestionali».







Molto duro anche il giudizio sull'ex presidente del municipio di Ostia Andrea Tassone poi coinvolto nell'inchiesta. Nell'ampio capitolo dedicato al lungomare si sottolineano gli strani e ripetuti affidamenti, soprattutto per quel che riguarda il ripristino del Lungomare alla Esse group «posseduta da Luca Dioguardi, che la controlla con il 60% delle quote, mentre le restanti quote sono divise in misura uguale tra Alessio Lotito e William Zanchelli». Lotito, oltre a fare l'ingegnere è un attivista del Movimento 5 stelle ad Ostia.</column>
        </table>
        <table name="tblWebData">
            <column name="Article">Insieme ai corvi del Vaticano, i mafiosi dell'Urbe attirano la curiosità internazionale e riattivano stereotipi su Roma non del tutto immeritati per certi aspetti ma spesso anche ingannevoli. Del tipo: Roma sentina d'ogni peccato, la Capitale del Grande Guignol, la Grande Bruttezza. «Quante persone sono state uccise da Buzzi e Carminati? E le hanno strangolate con le loro mani o colpite con le pistole?». Domande così, da parte di inviati stranieri, circolavano l'altro giorno nell'aula del processone a Mafia Capitale. Mentre il cronista arrivato da Hanoi, per il quotidiano Vietnam News, prendeva appunti. Forse deluso però per il fatto che sul monitor, collegato con il super-carcere di Parma, Er Cecato non somigliava a un personaggio del Padrino. Anche perché su quel piccolo video non si vedeva un tubo (catodico) e Carminati appariva come un'ombra sfocata incapace di terrorizzare il mondo. Che da lui, e dagli altri mafiosi della banda very italian, si aspetta di essere mediaticamente spaventato perché Roma deve risultare inquietante non solo a se stessa.







PROCESSO KOLOSSAL



Questo sembra il cliché sensazionalistico che i media stanno cercando nel kolossal del processo la cui seconda puntata é prevista per il 17 novembre e il fatto che il set sarà spostato nell'aula bunker di Rebibbia renderà probabilmente il brivido international ancora più forte, il clima da descrivere ancora più torvo e l'occhio residuo del &quot;Pirata di Roma&quot; - così Al Jazeera chiama Carminati - ancora più capace di creare panico a reti unificate.



Tra tutti i titoli comparsi nel mondo, in queste ore, di gran lunga il migliore é quello di Le Monde. Dice così: «Roma si gioca la sua reputazione. E i romani si strozzano di rabbia». É la descrizione più azzeccata perché non racconta l'Urbe adagiata nel proprio fango ma come una città che ci tiene alla propria reputazione e cerca di recuperare il proprio onore anche attraverso questo processo. Mentre altrove, nel nuovo racconto su Roma che é figlio di quella rottura tra l'Urbe e l'ammirazione da parte del mondo che si é platealmente manifestata durante gli anni della giunta Marino, si nota l'innesco di un meccanismo automatico. Del tipo: dopo Gomorra, Suburra. Sul Daily Beast, un sito influente, compare questo titolo sotto la foto di Carminati: &quot;One-Eyed Gangster and his 40 Thieves&quot; (Il Cecato e i 40 ladroni). Ma soprattutto si legge nel pezzo: «Stiamo guardando il massimo punto del declino e della caduta della città». Come se tutta Roma fosse Mafia Capitale. Come se la ex Caput Mundi fosse una città destinata a un'infinita decadenza cominciata nell'ultima fase imperiale a cui Edward Gibbon dedicò il suo capolavoro: &quot;Declino e caduta dell'impero romano&quot;.







Hanno buon gioco gli inviati al processone a fare paragoni come quello espresso da Simen Ekren del quotidiano norvegese Morgenbladet: «Da noi, se un politico compra un pianoforte con i soldi pubblici, deve dimettersi. Qui, no». E gli fa eco un'altra inviata, Megan Williams, della canadese Cbc: «Colpisce dell’Italia che chi è coinvolto in casi di corruzione raramente sparisce dalla politica». Dunque dall'estero si aspettano che Coratti o Tredicine, passata la bufera, tornino a dominare il consiglio comunale? Al folk c'è un limite. E comunque, insieme alla giustissima severità, convive dentro lo sguardo di chi osserva Roma con occhi stranieri il giudizio, tra esotismo e snobismo puramente letterario, che Henry James dava di questa città: «Si ama la sua corruzione più dell'integrità di altri luoghi».







TITOLI



Scorrendo i titoloni in queste ore, si va dal Pais con &quot;La Mafia de Roma se sienta en lo banquillo&quot; (la mafia si siede nel banco degli imputati) al Guardian che parla della &quot;sistematica corruzione&quot; o a Newsweek che conia la &quot;New Mega Mafia in Rome&quot;. Formule non dettate dal livore ma dalla realtà, e ci deve essere probabilmente anche un groppo in gola da parte dei media stranieri a dover descrivere questa situazione. Se é vero, come é vero, che negli ultimi tempi Roma é vittima (non incolpevole e guai ad essere auto-indulgenti) di quello che il New York Times chiama il &quot;Tough Love&quot;. Ossia l'amore che smette di accettare tutto e perdonare tutto ma dice basta e chiede conto e serietà. Il che va benissimo, a patto che la tragedia - non solo romana ma italiana - di Mafia Capitale non finisca in caricatura.</column>
        </table>
        <table name="tblWebData">
            <column name="Article">No, quello a Mafia capitale non sarà un processo come tutti gli altri. A dirlo sono le centinaia di giornalisti e fotoreporter che si appassionano ad ogni dettaglio dell'aula, i manifestanti davanti ai cancelli di piazzale Clodio, gli imputati d'ogni caratura politica e criminale e le 150 aspiranti parti civili. E lo dice, attraverso il suo avvocato, anche Massimo Carminati. Il Nero, spiega il suo legale Giosuè Naso, è «pronto a parlare»: «Quando sarà il momento si difenderà in maniera diversa rispetto a tutti gli altri processi in cui è stato coinvolto e nei quali ha mantenuto un dignitoso silenzio». Un messaggio filtrato anche negli scorsi mesi e poi smentito che potrebbe far tremare la vecchia e la nuova politica. Nella storia del presunto leader di Mafia capitale ci sono i rapporti coi Nar e la Banda della Magliana, ma anche i legami con le cooperative sociali di centrosinistra e i solidissimi rapporti con la destra romana, a cominciare da quel che dice l'inchiesta a proposito dell'ex capogruppo del Pdl alla Regione Luca Gramazio (accusato di mafia).



var id=85025







Quando gli ultimi avvocati entrano in aula, la ”Occorsio” già trabocca di gente. Oltre alla folla, a dire che è un maxi processo sono i 46 imputati, i 3 anni d'inchiesta sintetizzati in migliaia di pagine di atti giudiziari, i legami con tutti gli scandali della Capitale, dai servizi pubblici alla criminalità di Ostia. Alla mattinata di gala mancano solo le «star» dell'inchiesta: a Massimo Carminati, considerato il leader dell'organizzazione il tribunale ha vietato di partecipare al processo. Appare in un monitor del tribunale: bottiglia d'acqua e fogli su un tavolino da cui non si stacca per quasi tutta l'udienza. Stessa decisione è toccata a Salvatore Buzzi con una linea confermata anche per Riccardo Brugia, «l'occhio destro di Carminati» come lo definisce il suo stesso difensore Naso, e Fabrizio Testa, fino a qualche mese fa manager in aziende pubbliche in quota centrodestra.







«UN PROCESSETTO»



Proprio la partecipazione al dibattimento da parte degli imputati è il primo punto di discussione di un processo che si annuncia epocale per dimensione e ritmo di udienze. E già da questo primo scontro si capisce che in futuro le parti in campo useranno l'artiglieria pesante: «Chi stabilisce quanto è complesso un dibattimento? - attacca subito Naso, storico difensore di Massimo Carminati che lo assiste anche in questa occasione assieme a Brugia e Testa - Scusi se lo dico, ma questo è un processetto, tecnicamente. E' montato da una campagna dei mass media che ha dietro una regia precisa, sulla posizione di Carminati nulla quaestio, in quanto in regime di 41 bis, ma questo discorso non può valere per gli altri miei assistiti».







Quindi Naso si rivolge direttamente alla presidente del collegio, Rosanna Ianniello: «Il collegio che lei presiede è un ottimo collegio. Guarda caso è lo stesso che si è espresso sul caso Fasciani, ma se altri, tra i miei colleghi hanno pensato all'”inguacchio” io sono stato tra i pochi a dire che siamo fortunati perché la conosco da 35 anni».







LE PARTI CIVILI



La procura non gradisce, ovviamente. E' il pm Giuseppe Cascini a parlare: «Tutti i processi sono molto seri e tutti gli imputati vanno rispettati. Io non vado nei corridoi a dire a tutti i giudici che sono i migliori». Lo scontro si chiude in pochi minuti, respinta anche l'istanza del difensore di Salvatore Buzzi, Alessandro Diddi, che lo vorrebbe presente in aula o almeno non sballottato ogni settimana da un carcere all'altro: «Qui è stato leso il diritto alla difesa», insiste.







In aula si aggirano gli altri protagonisti del processo. Luca Odevaine, ex capo di gabinetto di Veltroni, ma anche il costruttore Daniele Pulcini che a un certo punto sbotta: «Queste sono solo tangenti all'amatriciana». Gianni Alemanno potrebbe arrivare presto in questo processo, ieri la procura ha chiesto anche per lui il giudizio per corruzione (ma non più per mafia). Gli imputati insistono: «La mafia romana non esiste». Per le 150 parti civili che vanno da Confindustria a 37 ospiti del campo rom di Castel Romano, passando per Regione e Comune, ha distrutto la città. Starà alla X sezione penale sciogliere il nodo.</column>
        </table>
        <table name="tblWebData">
            <column name="Article">E’ il dramma di una città, umiliata e offesa dall’aggressione dei poteri marci, condensato in un’aula bollente. «Visto il caldo che fa qui dentro, siamo già all’inferno?», sbotta uno degli avvocati difensori di Mafia Capitale. Un altro, il legale di Carminati, quel Giosuè Naso che si candida a diventare una star del dibattimento («La mafia a Roma non c’è!». E siamo alla versione seria di Benigni nella celebre gag di Johnny Stecchino: «Il vero problema di Palermo è il traffico»), derubrica subito a «processetto» quello che invece è il processone. «Vi pare cosa da poco stabilire - esclama andando via il grande avvocato Coppi, difensore del forzista Tredicine, quelli dei camion bar e delle castagne - se a Roma c’è la mafia oppure no?». E’ qualcosa di epocale, ecco, rispondere a questa domanda. Anche se nell’aula del marcio di Roma alla sbarra non i boss ci sono - Carminati è video-collegato dal carcere di Parma, Buzzi da quello di Tolmezzo - ma i cosiddetti rubagalline. Gli imputati minori, davanti agli occhi del mondo. Compresa la tivvù vietnamita. Un inviato inglese chiede: «Come potrò tradurre t’apro come ’na cozza? E a ’nfame fracico? E altre espressioni citate nelle intercettazioni che risentiremo in aula?». Il processone che comincia fa cominciare anche la campagna elettorale per Roma. Così.







Irrompe Roberta Lombardi, deputata grillina, e domanda: «Il Pd? Com’è che non è venuto il moralizzatore Orfini? Dov’è? Non dovrebbero costituirsi parte civile, ma costituirsi e basta». Semi-nascosto in un angolo, con uno sguardo tra paura e sfida, Pierpaolo Pedetti, presidente della commissione comunale patrimonio con fama da etico ma poi «ha preso a pija’ li soldi» di Mafia Capitale, come dice la moglie di Buzzi, ora a due passi da lui, imputata a sua volta: Alessandra Garrone. Look coatto, tutto jeans passato in varechina. Cerca di guardare sui monitor il consorte video-collegato. «Ma quell’ombra sfocata sarebbe mio marito?».







Non si vede un tubo (catodico) in quei piccoli schermi. Intorno ai quali si affollano tutti, invano: «Quello chi dovrebbe essere, il Cecato? Ma mica si vede l’occhio bendato!».







LA MOGLIE



Lady Buzzi sta nel lato sinistro dell’aula insieme a quelli delle cooperative: Claudio Bolla braccio destro di Buzzi e Sandro Coltellacci, un altro della gang. Un ex galeotto da banda della Magliana (poi assolto) che lavorava nella cooperativa di Coltellacci adesso lo vorrebbe sbranare: «Mi chiamo Armando Finoderlo, ho 57 anni. Lo vojo vede’ ’n faccia a Coltellacci. Se so’ rubati tutto e a noi c’hanno licenziato!». C’è la Roma ex proletaria e un tempo comunista. Insieme alla Roma di un pariolino eterno, Odevaine. Elegante, ciarliero. Sfrontato. I soldi, se li ha presi, staranno già altrove. Ha fatto il carcere ma non sembra. Si sente un vincente. «Io ero il facilitatore. E non immaginavo che il sistema fosse così corrotto!».







Due file davanti a lui - che viene dall’album di famiglia della sinistra romana ed è finito a stipendio di Buzzi e Carminati - siede, assai composto, il forzista Giordano Tredicine. A cui Buzzi diceva: «A Giorda’, se non t’arrestano diventi primo ministro». La corruzione bipartisan (almeno secondo i pm) a stretto contatto anche fisico. Intanto Carminati, Buzzi, Brugia, i boss e i mazzieri video-collegati (da Rebibbia c’è il benzinaio di Corso Francia, Roberto Lacopo quello che terrorizzava e picchiava gli imprenditori insieme a ”Spezzapollici” e chiedeva a Carminati: «E a questo che gli faccio? L’ammazzo?») fanno sentire dal carcere il loro peso. Guardano, non visti, questo maxi-palcoscenico da ribaltare trasformandolo nell’arma della loro vendetta. E già Buzzi, in una lettera, avverte: «Si è voluto colpire noi, per colpire la Ditta di Bersani. C’è un complotto politico».







La classica atmosfera romana, che non monumentalizza niente, non deve ingannare: la dominante presenza dei rubagalline non cancella la sostanza di una tragedia maestosa, dal punto di vista criminale, che ha devastato il corpo di questa città. «Io so’ er fratello de Carminati», dice uno e aggiunge rivolto ai giornalisti: «E nun c’ho niente da dirvi, solo che ce state a massacra’!». Lui con Er Cecato aveva un ristorante a Prima Porta. E il dandy Daniele Pulcini, costruttore? Sta defilato. Non si mischia agli altri imputati. Per un bagno nella piscina della villa durante i domiciliari è stato rimesso in carcere e poi di nuovo fuori: «Carminati? Mi sembrava una brava persona».







IL COMANDO



«A Roma comandiamo noi», è la frase (copyright Er Cecato) che dovrebbe campeggiare in quest’aula. Il brutto è che, sparando pizzini e minacce durante il lungo dibattimento, cercheranno di comandare anche la campagna elettorale più hard che Roma abbia mai visto.</column>
        </table>
        <table name="tblWebData">
            <column name="Article">Ciak si gira: sono partite a palazzo di giustizia, nell’aula grande intitolata a Vittorio Occorsio, le riprese tv del processo che nasce dall’inchiesta chiamata “Mafia Capitale”. Un assalto mediatico e insieme un assaggio di quell’evento giudiziario che si svilupperà per mesi attraverso un calendario tambureggiante di udienze, quattro la settimana, fino ai furori di luglio. E con le luci della ribalta tutte accese, polemiche fin che ne volete, a caldo, a freddo, da snack bar o da ristorante di lusso. C’è di tutto in questa kermesse politico giudiziaria. Compreso il bisogno di trarne utili insegnamenti.



Era dai tempi delle Brigate Rosse alla sbarra nella vicina aula bunker per l’assassinio di Aldo Moro e della sua scorta, anni Ottanta, che non si osservava un simile spiegamento di giornalisti, giornali e tv, in un assedio tipico delle inaugurazioni e tuttavia di proporzioni planetarie. Roma mafiosa, mafia Capitale: è intorno a questo brand che gira un interesse mediatico, politico e, naturalmente giudiziario, di inedite proporzioni. I giudici togati dovranno dipanare una matassa complessa e inquietante, con vaste implicazioni anche istituzionali.







Le stesse che hanno portato alle dimissioni del sindaco Ignazio Marino, al dissolversi della sua Giunta e al doppio commissariamento della Capitale, un prefetto per Roma e per il Giubileo, un altro prefetto per guidare la transizione verso il voto, previsto per la prossima primavera.







La mappa dei reati contestati dalla pubblica accusa, delle compromissioni acclarate, dei vincoli di “disciplina e onore” gettati alle ortiche in qualche caso per un piatto di lenticchie, l’abbassarsi allarmante degli obblighi e dei doveri legati alla cosa pubblica, l’intreccio tra vecchi arnesi della malavita spavalda e ambiziosa e del terrorismo nero con soggetti con marchiature criminali e poi redenti solo in apparenza (tanto per non far nomi Carminati e Buzzi, protagonisti assoluti dei fattacci a giudizio) venuti a patti con alti dirigenti e funzionari del Campidoglio ma anche con figure di spicco nei partiti (il territorio dell’ex sindaco Alemanno ma anche i recinti troppo aperti dell’ex sindaco Marino).







Tutto ciò costruisce nell’insieme un affresco umiliante per la città e per i suoi cittadini. I quali, città e cittadini, sia chiaro, sono parte lesa di questa baldoria criminale, chiamati, certo loro malgrado, a pagare cash tutti i derivati negativi e, purtroppo quotidiani. Il processo è fatto apposta, è la sua stretta natura, per accertare responsabilità. Ed è massimo l’augurio che questo risultato possa essere raggiunto nel massimo della trasparenza e delle garanzie. Le polemiche, già innescate, deflagreranno assordanti nei momenti topici del dibattimento ma non sarà inutile raccomandare fin da adesso una netta separazione tra la città e i suoi mali.







La cisti maligna del malaffare, ancorché diffuso in gangli delicatissimi, andrà chirurgicamente circoscritta, estratta, tolta di mezzo lasciando il tessuto sano, vasto, ampio, intatto. Non è della clava che si sente il bisogno. Questo, mai. Per niente in questo frangente. Nessuna operazione sommaria sarà utile, anzi, al contrario, straordinariamente dannosa. Chi perseguirà la strategia del todos caballeros e quindi nessun colpevole, andrà dialetticamente isolato perché elemento inquinante. Qui c’è bisogno di chiarezza, di separazione del grano dall’oglio, di rappresentazioni delle responsabilità precise e non suggestive.







Davvero, a ciascuno il suo. La città nell’osservare il dipanarsi dell’enorme scandaglio giudiziario dovrà essere messa in grado di farsi una idea composita e insieme chiara dell’accaduto, intuire se c’è dell’altro marcio da rimuovere, di dove andare a cercarlo per rimuoverlo in fretta e bene. Informati e consapevoli: la magagna delinquenziale che tiene la capitale del paese in una specie di prolungata anestesia deve fornire a tutti, e a tutto tondo, una lezione di etica applicata alla politica: un corso di educazione civica con gli esami che non finiscono mai e valgono per tutti.







Tra meno di un mese si apre la grande stagione del Giubileo della Misericordia, milioni di cittadini del mondo converranno a Roma e la città che ospita il Vaticano dovrà saper riscattarsi da una lunga stagione di colpevoli distrazioni. Roma ridotta a capitale delle emergenze in tempi emergenziali deve vincere la sfida dell’accoglienza coniugata con la sua faticosa normalità. E riprendersi da un sonno stordito nel quale chi è rimasto sveglio ha cercato di impadronirsene.







La realtà è che questa città, esposta ad un sacrificio pesante per il recupero della piena agibilità democratica, dovrà fronteggiare una congiuntura nella quale, come l’influsso contrario di astri diversi, sarà attraversata nei prossimi mesi da una campagna elettorale certamente incandescente, che sconta il deflagrare continuo delle formazioni un tempo roccaforti inespugnabili. Partiti tradizionali sotto le macerie, movimenti nuovi all’appuntamento con impegnativi collaudi di fronte a una città delusa e prostrata. Guai se la stanchezza e il disincanto lasciassero il campo ai fuochi interessati dell’agone politico elettoralistico.







La lezione di Mafia Capitale che già si può trarre è che le malefatte a Roma prenderanno con risolutezza la via dell’accertamento giudiziario e delle sanzioni lasciando agli anticorpi crescere, rafforzarsi, nutrirsi del sano cibo del leale confronto e del rigore morale. Il processo, dunque, faccia il processo, resti nel suo quadrilatero di leggi e procedure e la città, che è di tutti gli altri, riprenda subito il cammino. Con molti sogni fatti con i fatti.</column>
        </table>
        <table name="tblWebData">
            <column name="Article">Il processo al &quot;Mondo di mezzo&quot; inizia ancora prima che questo arrivi formalmente alla sbarra: l'addetto che spinge il carrello con i fascicoli del dibattimento viene inseguito da decine di telecamere finchè non riesce ad entrare in aula. Mafia Capitale arriva al vaglio del Tribunale e si capisce subito che tutto il processo ruoterà attorno a quella parola: mafia.



var id=85025







Da una parte la procura, sicura di avere prove granitiche per inchiodare l'associazione che per anni avrebbe infiltrato le istituzioni romane; dall'altra le difese degli imputati, altrettanto convinte che Mafia Capitale altro non è che una «campagna politico, mediatico, giudiziaria» che si risolverà in un pugno di mosche. Insomma, nient'altro che una «bufala capitale», una «mafia all'amatriciana» costruita a tavolino da «un'unica regia» che ha messo su un «processetto»: la procura guidata da Giuseppe Pignatone.







Il verdetto dei giudici della X sezione, presieduta da Rosanna Ienniello - una che con la mafia romana ha già avuto a che fare, visto che ha guidato la corte che ha processato il clan Fasciani di Ostia - dirà chi ha ragione, ma i numeri sono quelli di un maxi processo alle cosche: 3 anni d'indagine, 46 imputati, centinaia di migliaia di pagine di atti, 55 richieste di costituzione di parte civile in rappresentanza di 150 tra persone e associazioni, detenuti collegati in videoconferenza. E ancora, il circo mediatico, compresi i finti giornalisti, i curiosi che sperano in un passaggio televisivo, persino Povia: il cantante approfitta della presenza delle tv e &quot;passa&quot; davanti al tribunale per pubblicizzare il proprio disco in uscita.







Quello che i pm ritengono il 'capò indiscusso dell'associazione che aveva messo le mani su Roma, l'ex Nar Massimo Carminati, è chiuso in una cella al 41 bis del carcere di Parma. Così in aula l'unica sua immagine la rimanda uno schermo 10x15: 'il cecatò rimane immobile per tutta l'udienza, seduto davanti ad un piccolo tavolo su cui appoggia una bottiglia d'acqua e dei fogli. Si alza dopo otto ore, per sgranchirsi le gambe: 4 passi avanti, 4 passi indietro. Lo spazio è finito. Ad un certo punto gesticola, allarga le braccia come a dire &quot;ora basta&quot; quando, dopo un'ora e mezzo, non si è ancora esaurita la coda di avvocati in fila per depositare la richiesta di parte civile. C'è, invece, il fratello: «ma vi pare che parlo con i giornalisti? È un anno che ci state massacrando, avete rovinato una famiglia».







Carminati «è pronto a parlare», assicura il suo avvocato, Giosuè Naso. Ed è una novità assoluta: perchè Carminati non ha mai aperto bocca davanti ad un pm o ad un giudice. Ma inutile aspettarsi che torni ad affrontare fantasmi del passato: dall'omicidio Pecorelli (per il quale è stato assolto) ai legami con la banda della Magliana, dai Nar alla strage di Bologna. «Quando sarà il momento - dice Naso - si difenderà in maniera diversa rispetto a tutti gli altri processi in cui è stato coinvolto e nei quali ha mantenuto un dignitoso silenzio. Ma non ha rivelazioni da fare. Si difenderà spiegando fatti e circostanze».







Quel che è certo è respingerà l'accusa di mafia. «Gli ha dato molto fastidio che il suo nome sia stato accostato alle parole mafia e droga, con la prima non c'entra nulla e la seconda che gli fa veramente schifo». Anche l'altro imputato eccellente, il ras delle Cooperative Salvatore Buzzi, seguirà il dibattimento dal televisore nella sua cella di Tolmezzo. Così come Riccardo Brugia, anche lui ex Nar, considerato l'alter ego di Carminati («potremmo dire l'occhio destro se avessimo voglia di scherzare» afferma Naso in aula), Franco Panzironi, l'ex ad di Ama e Fabrizio Franco Testa, il commercialista fedelissimo di Carminati. L'assenza di Buzzi non va proprio giù al suo avvocato Alessandro Diddi. «Ma quale pericolosità. Qui è stato leso il diritto alla difesa». L'uomo cui spetta il copyright di una delle più efficienti formule per sintetizzare la corruzione imperante, non certo e non solo a Roma - «la mucca deve mangiare per essere munta» - se ne sta seduto ad un tavolo con lo sguardo basso e solo ogni tanto si avvicina alla telecamera che inquadra l'aula. Chi, invece, guarda dritto davanti a sé è Luca Odevaine, da due giorni ai domiciliari e oggi in aula.







L'ex factotum di Veltroni, l'uomo che sedeva al tavolo sull'immigrazione al Viminale ha deciso di collaborare con i giudici e ha già riempito diversi verbali. Prima che i carabinieri lo riprendano ad alta voce, perchè sempre un imputato resta, ai giornalisti spiegava di «aver fatto degli errori. Ho ammesso le mie responsabilità e ora affronto questo processo in maniera serena. Ma non c'è un sistema mafioso che gestisce la città». Che non ci sia la mafia lo sostiene anche l'imprenditore Daniele Pulcini. Per un pò si nasconde tra le decine di uditori giudiziari e di studenti venuti a capire come ci si destreggia in un processo complicato.







Poi però sbotta. «Queste sono tangenti all'amatriciana. Sa quante schifezze ho visto girando uffici comunali per 20 anni?. C'è la corruzione? Sai che novità. Basta andare in un ufficio del comune per vedere funzionari che hanno la jeep, la casa al mare e quella in montagna, pure l'amante: guadagnano 2mila euro al mese, mi dici come si fa?» Di cittadini, in aula, ce ne sono pochi davvero. Roma non è Palermo nè tantomeno si celebra un processo morboso come quello per la morte di Sarah Scazzi. Ci sono però i «cittadini normali» del M5s, come li definisce il loro legale, che si costituiscono parte civile, assieme a Confindustria e Legacoop, nomadi e profughi, Comune e Viminale: quando si mungeva la mucca, nessuno sapeva. Ora sono tutti lì contro il &quot;Mondo di mezzo&quot;.</column>
        </table>
        <table name="tblWebData">
            <column name="Article">La procura di Roma ha chiesto il rinvio a giudizio dell'ex sindaco Gianni Alemanno nell'ambito dell'inchiesta su Mafia Capitale.







Le accuse contestate sono la corruzione e l'illecito finanziamento. Il gup Nicola Di Grazia si pronuncerà sulla richiesta dei pm di piazzale Clodio l'11 dicembre prossimo.







All'ex sindaco di Roma si contesta di aver ricevuto somme di denaro, 125mila euro, in gran parte attraverso la fondazione Nuova Italia da lui presieduta, per il compimento di atti contrari ai doveri del suo ufficio. Secondo l'accusa le somme percepite sarebbero state erogate da Salvatore Buzzi, ras delle cooperative, in accordo con Massimo Carminati.







I fatti, secondo la richiesta firmata dal procuratore Giuseppe Pignatone, dall'aggiunto Michele Prestipino e dai pm Paolo Ielo, Luca Tescaroli e Giuseppe Cascini, risalgono al periodo 2012-2014. Per il tramite l'ex ad di Ama Franco Panzironi, Alemanno avrebbe ricevuto, attraverso la fondazione Nuova Italia, 75mila euro sotto forma di finanziamento per cene elettorali, 40mila euro per finanziamento della sua fondazione e circa diecimila euro cash, questi ultimi nell'ottobre 2014, a due mesi dalla prima tranche di arresti per Mafia Capitale.







«Nella richiesta di rinvio a giudizio bisogna cogliere la notizia più importante e cioè che ogni accusa e ogni aggravante connessa all'associazione mafiosa nei miei confronti è completamente caduta». Lo afferma in una nota l'ex sindaco di Roma, Gianni Alemanno. «Spero - aggiunge - che, dopo un anno di massacro mediatico nei miei confronti, questa notizia venga data dai media con tutta la rilevanza che merita e che fino ad ora non è stata garantita. Davanti al gup o, se sarà necessario davanti al Giudice ordinario, dimostrerò tutta la mia totale estraneità alle residue accuse che mi vengono mosse».</column>
        </table>
        <table name="tblWebData">
            <column name="Article">«Quello che è avvenuto è molto chiaro: dei consiglieri di una maggioranza nuova, non quella che mi ha supportato dal momento delle elezioni, una maggioranza fatta da consiglieri del Partito Democratico con le liste della destra, si è riunita dal notaio e, senza un dibattito pubblico, ha deciso di dimettersi e in questo modo far cadere Giunta, Consiglio e sindaco. Questo è il fatto, non c'è altro da raccontare». Lo ha detto l'ex sindaco Ignazio Marino, a Sky TG24 HD, parlando delle dimissioni dei 26 consiglieri comunali che hanno portato alla sua decadenza da primo cittadino di Roma.







L'intervista integrale sarà proposta oggi su Sky TG24 all' interno dello speciale «Mafia Capitale», in onda dalle 15 alle 19.</column>
        </table>
        <table name="tblWebData">
            <column name="Article">«Quando sarà il momento opportuno Massimo Carminati si difenderà in maniera diversa rispetto agli altri processi in cui è stato coinvolto e nei quali ha mantenuto un dignitoso silenzio». Così l'avvocato Giosuè Naso, arrivando in tribunale a Roma, ha annunciato la strategia difensiva del principale imputato per mafia capitale. «Questo è un processetto dopato - ha aggiunto - drogato da una campagna mediatica ma dietro c'è una regia precisa».



var id=85025







«Qui ci sono fatti concreti - ha commentato - e Carminati risponderà di quei fatti». Il legale ha poi auspicato che quello che si apre oggi a Roma «sia un processo normale: tutta questa montatura mediatico-giudiziaria - dice - non fa bene al processo. Se un processo deve dare risposte ad esigenze meta-giuridiche non va bene, i processi dovrebbero essere dei semplici tentativi di accertare verità singole». Naso, infine, ha criticato l'impostazione della Procura che contesta agli imputati l'associazione mafiosa: «La mafia sotto il profilo penale è qualcosa di diverso e molto più grave».







Calca in attesa della prima udienza del processo di mafia capitale. Fuori dalla sala Occorsio una folla di persone, tra avvocati e stampa, sta aspettando di entrare in aula. «I telefoni devono restare rigorosamente spenti in questa prima fase», ha ricordato l'addetto alla sicurezza.







«Questa non è mafia, la mafia è una cosa seria. Questo processo doveva chiamarsi Corruzione Capitale». Lo ha detto entrando in tribunale a Roma Fabrizio Gallo, legale di Roberto Lacopo, il benzinaio gestore dell'area di servizio di Corso Francia considerata una delle basi di Massimo Carminati, presunto capo di mafia capitale. Lacopo è accusato di associazione mafiosa e altri reati.







Salvatore Buzzi assisterà oggi alla prima udienza del maxiprocesso per Mafia Capitale in video conferenza dal carcere di Tolmezzo (Udine), ma non rilascerà dichiarazioni. Lo ha confermato il suo legale Alessandro Diddi prima di entrare in tribunale.







«Chiederemo al Tar di annullare il divieto di assistere di persona alle udienze, Buzzi non è in un carcere di massima sicurezza e a queste condizioni questa non è una difesa - ha detto Diddi -. Inoltre Chiederemo il patteggiamento e stavolta sarà il giudice a decidere senza necessità del parere della procura. Se ci danno il patteggiamento facendo cadere l'accusa di associazione mafiosa ce ne usciamo tranquillamente dal processo».







In aula presenti, tra gli altri imputati, Luca Odevaine, da alcuni giorni agli arresti domiciliari, e l'imprenditore Daniele Pulcini. L'udienza si tiene nell'aula Occorsio del Tribunale di Roma stipata all'inverosimile. «Ho fatto degli errori, ho ammesso le mie responsabilità e ora sto collaborando con i magistrati». È quanto afferma Luca Odevaine parlando a margine del processo per Mafia Capitale che lo vede imputato di corruzione. L'ex membro del Tavolo nazionale sull'immigrazione ha ribadito «di essere dalla parte delle istituzioni».</column>
        </table>
        <table name="tblWebData">
            <column name="Article">Quarantasei imputati, un esercito di sessanta avvocati, oltre 130 udienze previste fino a luglio. Migliaia di intercettazioni e centinaia di documenti depositati. Ottanta gli accrediti per telecamere e fotografi giunte in questi giorni alla presidenza del Tribunale, tra cui molte richieste straniere. Il procedimento a Massimo Carminati e al suo gruppo criminale arriverà nelle case di mezzo mondo per raccontare il malaffare che ha caratterizzato l'amministrazione di Roma negli ultimi anni, il marcio che si annidava nei palazzi del potere capitolino. In queste ore sono in via di trasferimento gran parte degli imputati così come disposto dal presidente della sezione Rosanna Ianiello: una quindicina di persone, detenute in varie parti di Italia, saranno trasferite nel carcere di Rebibbia in modo da poter essere presenti dalla seconda udienza in poi al processo, mentre ciò che accadrà oggi in aula Occorsio lo potranno seguire in videoconferenza. Non potranno, invece, mai essere presenti al processo tre imputati eccellenti che avranno solo il video come opzione per seguire le varie udienze.







Si tratta di Carminati, l'ex terrorista ritenuto a capo del clan e attualmente detenuto in regime di 41 bis a Parma, Salvatore Buzzi, ras delle cooperative e braccio operativo dell'organizzazione e Riccardo Brugia, uomo legato a Carminati e presunto custode di armi, mai però trovate dagli inquirenti. In aula ci saranno i 22 imputati ai domiciliari, compresi ex amministratori locali come Mirko Coratti, già presidente Pd del Consiglio comunale, e Giordano Tredicine, consigliere comunale Pdl. E probabilmente anche Luca Odevaine, da due giorni ai domiciliari.



var id=85025







IL COMUNE Di fatto, l'udienza di stamane registrerà solo le presenze e le assenze ”formali”. Ieri, il prefetto Paolo Tronca, commissario al comune, ha firmato la dura costituzione di parte civile di Roma capitale, preparata dagli avvocati Rodolfo Murra ed Enrico Maggiore. «Mafia Capitale - si legge nel documento - risulta aver mutuato dalla Banda della Magliana alcune delle sue principali caratteristiche organizzative».







L'atto di costituzione di parte civile fa anche i conti di quanto è costata la Mafia a Roma. Non solo per le tante gare pilotate, ma anche per la diffusione dell'usura, che il comune combatte tramite il finanziamento di Sportelli anti usura: «1078 sono le persone che hanno ricevuto assistenza tramite gli sportelli anti usura nel 2010, 671 nel 2011». E il costo medio annuale per ogni singolo sportello «risulta variare tra i 20 e i 40mila euro». Soldi che il Comune di Roma avrebbe potuto risparimiare.







LE PARTI CIVILI A chiedere di costituirsi parte civile, domani, ci sarà anche la Regione Lazio: «L'inchiesta Mafia Capitale ha avuto l'immenso merito di dare volto e concretezza a un sistema che aveva vissuto Roma - ha dichiarato ieri il governatore Zingaretti - non c'è dubbio che l'inchiesta della Procura offra un quadro compiuto di un sistema, e questo rappresenta un contributo determinante nella battaglia della legalità».







Tra coloro che chiederanno di costituirsi anche la Legacoopsociali, un tempo fortemente influenzata dal ruolo di Salvatore Buzzi, leader di una delle principali cooperative sociali romane, e l'associazione antimafia Dasud: «La mafia - dice il portavoce Chirico - ha mostrato una preoccupante capacità di rovesciare in interesse privato la gestione pubblica». Don Luigi Ciotti ha annunciato la presenza anche dell'associazione antimafia «Libera». E per dire del clima che ci sarà domani, davanti al tribunale ci saranno a protestare i e i vincitori del concorso per nuove assuncioni bandito dal comune cinque anni fa e mai concluso. Anche loro ritengono che Mafia capitale sia la causa dei loro mali: «Saremo fuori - dicono - a difendere i nostri diritti di vincitori e idonei non assunti».







Un ex ”amico” del Nero, Roberto Grilli, ha scelto intanto di prendere la parola pubblicamente, con un'intervista a Skytg24. Le sue dichiarazioni in seguito ad un arresto per traffico di stupefacenti al pm Giuseppe Cascini hanno di fatto dato il via all'inchiesta: «Carminati è chiaramente una persona di un'altra generazione, più grande di me, avevamo delle amicizie in comune. Ho parlato di quello che ho fatto, ma non voglio vendicarmi».</column>
        </table>
        <table name="tblWebData">
            <column name="Article">«Sai cos'è che mi fa proprio vomitare? È l'associazione mafiosa, mi avessero dato banda armata va bene...ma l'associazione. Te lo dico io, questa Mafia capitale è nata per nascondere altre cose». È tutta qui, in questa frase di Massimo Carminati intercettata dal Ros dei carabinieri, la battaglia che sta per aprirsi in un'aula di giustizia tra procura e avvocati. Tra i pm che hanno condotto la mega inchiesta romana e i difensori degli imputati ai quali viene contestata l'associazione mafiosa. Sì, perché se per il “Cecato” l'accusa di mafia è un'onta insopportabile, per i penalisti che dovranno cercare di smontare la pesante contestazione, sarà una battaglia sul filo del diritto, visto che in ballo c'è il rischio di condanne pesantissime.



L'avvocato Giosuè Naso che assiste l'ex terrorista dei Nar praticamente da sempre, è tra i più agguerriti sulla questione. Per lui, dice, quella di cui stiamo ragionando non ha proprio i caratteri tipici della grande organizzazione criminale a cui ci ha abituato il Meridione d'Italia. «Questa è una “mafia parlata” - afferma - Non ci sono morti né feriti. Pullulano gli episodi di corruzione, l'estorsione, ma c'è pure la turbativa d'asta. Quando mai un mafioso ha commesso reati di questo genere? Quelli, semmai, l'asta non la fanno fare proprio. E certamente non pagano le persone per ottenere favori. Le convincono in altro modo».



L'AGGRAVANTE

Eppure il procuratore Giuseppe Pignatone che sull'argomento si è espresso più volte, è convinto che esista una mafia autoctona, romanissima, dotata degli “indici rivelatori” della tipica struttura associativa mafiosa. L'obiettivo della sua procura è di riuscire laddove gli inquirenti hanno fallito nei confronti della Banda della Magliana, per la quale l'aggravante mafiosa è stata esclusa dal giudice.

E davanti alla Commissione parlamentare antimafia, ha ribadito perché anche questa romana è mafia.



«Perché presenta caratteristiche proprie, solo in parte assimilabili a quelle delle mafie tradizionali fin qui conosciute, ma consente di ricondursi al paradigma criminale dell'articolo 416 bis del Codice penale, in quanto si avvale del metodo mafioso, e cioè della forza di intimidazione derivante dal vincolo di appartenenza. Le conseguenti condizioni di assoggettamento e di omertà, sono generate dal combinarsi di fattori criminali, istituzionali, storici e culturali». Roma è certamente una realtà particolare, infatti - evidenzia ancora Pignatone «la forza di intimidazione non ha un territorio fisico istituzionale o sociale privilegiato, ma viene ugualmente percepita e subita da chi con essa abbia rapporti».





LE DIFESE

Insomma, l'intimidazione esiste e in che termini? Basta questo per parlare di mafia? Gli avvocati ritengono che non sia così. E anzi, Alessandro Diddi, difensore di Salvatore Buzzi, il ras delle coop, sembra avere le idee chiare in proposito: «Buzzi non ha mai intimidito nessuno e i contatti che lui ha con Carminati sono solo legati agli affari».È chiaro, quindi, che su questo punto la battaglia sarà molto vivace.

In aiuto dell'accusa è arrivata la sentenza della Cassazione del 10 aprile scorso, con la quale i Supremi giudici hanno respinto il ricorso di alcuni degli imputati, dopo un Riesame sfavorevole.



Gli ermellini prendono in esame il rapporto tra associazione mafiosa e corruzione, confermando quello che ormai è un orientamento consolidato, secondo cui tutte le mafie, quelle “tradizionali” e quelle “nuove”, preferiscono sempre più ricorrere alla minaccia e alla violenza solo come extrema ratio. Nel caso di Mafia capitale, per piazza Cavour, «i soggetti appartenenti alla pubblica amministrazione non costituivano la controparte dell'organizzazione, bensì, una volta assicurata la loro collaborazione, anche e soprattutto con metodo corruttivo, una provvista di opportunità per il gruppo».</column>
        </table>
        <table name="tblWebData">
            <column name="Article">È stato firmato dal neocommissario di Roma Francesco Paolo Tronca l'atto di costituzione di parte civile nel processo Mafia capitale. Il documento redatto dagli avvocati Enrico Maggiore e Rodolfo Murra sarà sottoposto domani al Tribunale incaricato di svolgere il processo per poter essere presente nel giudizio.











La costituzione di parte civile sarà richiesta al Tribunale allo scopo di ottenere il risarcimento dei danni morali e materiali provocati a Roma Capitale e ai cittadini dalle condotte delle persone ora imputate nel giudizio.







L'ex sindaco di Roma Ignazio Marino, secondo quanto si apprende, invece non parteciperà domani alla prima udienza del maxiprocesso a Mafia Capitale. Da primo cittadino aveva espresso la volontà di essere presente domani e alcuni rumors circolati in questi giorni parlavano della possibilità che si presentasse alla prima udienza da semplice cittadino.











Nella lunga motivazione gli avvocati Maggiore e Murra affermano tra l'altro: «non eravamo certo abituati a pensare la nostra città come coinvolta in trame mafiose, in metodi mafiosi e inquinata da associazioni mafiose: questa è invece la contestazione sottesa in tutti i capi di imputazione». Si sottolinea poi che «l'offesa non è solo quella portata all'ordine pubblico ma alla stessa possibilità per la società di dispiegarsi serenamente. Il risultato è il totale scardinamento del sistema e la creazione di un apparato parallelo e alternativo a quello legittimamente costituito».







«Mafia Capitale risulta aver mutuato dalla Banda della Magliana alcune delle sue principali caratteristiche organizzative». È uno dei passaggi della costituzione di parte civile del comune di Roma redatta dagli avvocati Enrico Maggiore e Rodolfo Murra. Caratteristi che accomunerebbero Mafia Capitale e Banda della Magliana, che sarebbero riscontrabili nel «legame con appartenenti ai movimenti eversivi della destra romana, legame che, come si vedrà più avanti, sembra essersi evoluto in parallelo all'evoluzione di alcuni dei principali esponenti di quel movimento, divenuti nel frattempo rappresentanti politici o manager di enti pubblici economici»; nel «rapporto paritetico con i rappresentanti sul territorio romano delle organizzazioni mafiose tradizionali; la protezione derivante da legami occulti con apparati istituzionali; il perdurante legame con la malavita di strada, vale a dire con soggetti dediti a rapine, traffico di stupefacenti, usura». «Mafia Capitale, però,» si legge ancora nell'atto di costituzione che sarà depositato domani in udienza, «qualunque sia il rapporto di derivazione con la Banda della Magliana, ha assunto una fisionomia del tutto originale, raggiungendo uno stadio di evoluzione avanzato, nel quale il ricorso alla violenza e ai reati tipici delle organizzazioni mafiose è ridotto al minimo indispensabile, e il core business dell'associazione è rappresentato dagli affari e dagli appalti pubblici». Una evoluzione, quella descritta nel documento con la quale «l'organizzazione ha in qualche modo sviluppato e messo a sistema quelle che erano le caratteristiche e il ruolo del suo capo all'interno del sistema criminale romano degli anni '80, cioè quello di trait d'union tra mondi apparentemente inconciliabili, quello del crimine, quello della alta finanza, quello della politica».







Gran parte degli imputati del maxiprocesso di Mafia Capitale che inizia domani nell'aula Occorsio del Tribunale a Roma. Come disposto nei giorni scorsi dai giudici della X sezione penale una quindicina di persone, detenute in varie parti di Italia, saranno trasferite nel carcere di Rebibbia in modo da poter essere presenti dalla seconda udienza in poi del processo che dovrebbe essere fissata per il 10 novembre. Non potranno, invece, seguire fisicamente il procedimento tre imputati eccellenti che si collegheranno in videoconferenza. Si tratta di Massimo Carminati, l'ex terrorista ritenuto a capo del clan, Salvatore Buzzi, ras delle cooperative e braccio operativo dell'organizzazione e Riccardo Brugia, uomo legato a Carminati e presunto custode di armi, mai però trovate dagli inquirenti. Nella prima udienza saranno presenti in aula 22 imputati, tutti quelli raggiunti da provvedimenti cautelare ai domiciliari. Tra loro alcuni ex amministratori locali tra cui Mirko Coratti, già presidente del Consiglio comunale, e Giordano Tredicine, consigliere comunale.







E Legacoopsociali, associazione nazionale che organizza e rappresenta le Cooperative Sociali aderenti a Legacoop, ha chiesto di costituirsi parte civile al processo. «L'indagine 'Mondo di mezzò all'origine del processo - si legge in una nota di Legacoopsociali - ha messo sotto accusa un sistema di potere che aveva come principale business l'accoglienza ai migranti, ai richiedenti asilo, ai Rom e ai minori non accompagnati. Come Legacoopsociali abbiamo chiesto di costituirci come parte civile, poichè questa attività illecita e criminale è stata un danno per migliaia di cooperative sociali oneste e trasparenti, che tutti i giorni portano avanti con fatica progetti di interazione lavorativa ed accoglienza nel pieno rispetto delle leggi e delle persone».</column>
        </table>
        <table name="tblWebData">
            <column name="Article">Il verdetto tanto atteso, che nei fatti annuncia e apre il maxi processo di domani, non delude le aspettative della procura. Prove tecniche del dibattimento di ”Mafia capitale”: quattro condanne, come chiesto in aula dal pm Luca Tescaroli. Tra gli imputati c'è anche Emanuela Salvatori, la funzionaria del Campidoglio accusata di avere favorito le coop di Buzzi, in cambio dell'assunzione della figlia. E' il primo colletto bianco condannato, ma per lei l'accusa aveva già alleggerito la contestazione, l'aggravante mafiosa, che al momento dell'arresto a dicembre sembrava delineare la presenza delle cosche in Campidoglio, al processo non compare più. Sono stati gli stessi pm, che per la Salvatori avevano chiesto una condanna a tre anni e sei mesi, ad alleggerire l'accusa. La pesante aggravante è stata invece contestata e riconosciuta per l'imprenditore Emilio Gammuto, condannato a cinque anni e quattro mesi. Mentre per Raffaele Bracci e Fabio Gaudenzi, uomini ritenuti assai vicini a Carminati e accusati di usura, il gup ha stabilito una pena di quattro anni.



La condanna più significativa per la procura è quella per Emilio Gammuto, l'imprenditore accusato di corruzione aggravata dal favoreggiamento ai clan: cinque anni e quattro mesi, una pena che supera la richieste formulate in aula dal pm Luca Tescaroli. E' l'unico nel processo di ieri al quale è stata contestato e riconosciuto il consapevole legame con l'organizzazione criminale guidata da Massimo Carminati. Dovrà anche risarcire con cinquemila euro ciascuna l'associazione Libera, Sos Impresa, Cittadinanza Attiva e Associazione antimafia Caponnetto. Per Raffaele Bracci e Fabio Gaudenzi il pm aveva chiesto cinque anni e il lavoro in colonie agricole, il gup li ha condannati a quattro anni. Intanto per il primo, la sezione Misure di prevenzione del Tribunale ha disposto la confisca di 16 milioni di euro. La funzionaria del Campidoglio Emanuela Salvatori, invece, dovrà pagare anche una provvisionale di 20 mila euro a favore al Campidoglio.



LE ACCUSE



Secondo l'impianto accusatorio la Salvatori avrebbe ottenuto da Buzzi la promessa dell'assunzione della figlia «presso uno dei soggetti economici a lui riconducibili» e attivi nella gestione del campo nomadi di Castel Romano. In cambio la funzionaria avrebbe fornito «informazioni sullo stato delle pratiche amministrative in corso». Gammuto, invece, srebbe stato pronto a corrompere, assieme a Buzzi e Carminati, ifunzionari del Comune di Roma.



Per quanto riguarda le accuse di usura per Bracci e Gaudenzi, l'episodio risale all'aprile del 2014. I due imputati si sarebbero fatti «promettere dall'imprenditore Filippo Maria Macchi, a fronte della garanzia rappresentata da due orologi di valore, interessi pari a 3 mila euro, su un finanziamento ”a fermo” di 30 mila, da corrispondere mensilmente, con un tasso quindi del 120 per cento annuo».



LE INDAGINI







Non è escluso che, dopo la desecretazione della relazione di 800 pagine, a disposizione della procura già dallo scorso agosto, ma adesso utilizzabile come fonte di prova, possano essere avviati nuovi filoni di indagine. Intanto, ieri il il presidente della decima sezione del Tribunale, Rosanna Ianniello, ha disposto gli arresti domiciliari per Luca Odevaine, componente del Tavolo per i rifugiati del Viminale e in carcere dallo scorso dicembre. In questi mesi l'ex capo di gabinetto di Walter Veltroni, accusato di corruzione aggravata dal favoreggiamento ai clan, ha offerto alcuni spunti di indagine alla procura.







LA PROSSIMA SENTENZA



Intanto altri cinque imputati verranno giudicati con rito abbreviato. Oltre all'ex assessore capitolino alla Casa Daniele Ozzimo, si presenteranno in aula il prossimo 26 novembre, l'ex consigliere comunale di Centro Democratico, Massimo Caprari, Paolo Solvi, collaboratore dell'ex presidente del municipio di Ostia Andrea Tassone, e Gerardo e Tommaso Addeo, collaboratori di Odevaine. Per tutti l'accusa è di corruzione. Il gup Alessandra Boffi deciderà anche sulla costituzione come parti civili presentata, nel processo a Ozzimo, da Pd, Comune di Roma, Regione Lazio, Ama (l'azienda romana dei rifiuti), Cittadinanzattiva e altre associazioni. La sentenza arriverà a dicembre.</column>
        </table>
        <table name="tblWebData">
            <column name="Article">Emanuela Salvatori è il primo pubblico ufficiale condannato nel processo a mafia capitale. Una pena di quattro anni con rito abbreviato: corruzione semplice. Per lei, funzionaria comunale, come per la maggior parte dei colletti bianchi arrestati, la stessa procura ha escluso l'aggravante del favoreggiamento della mafia. Il clan era potente e operativo ma, in base alle accuse mosse dagli stessi pm in vista del processo, pochi ne conoscevano la struttura criminale, buona parte dei funzionari corrotti non ne avrebbe avuto la consapevolezza. E lei, Emanuela Salvatori, classe '57, in aula, ieri, ha ribadito la sua buona fede. Adesso parla attraverso il suo avvocato, Davide De Caprio.



Come si sente?



«Meglio. Soprattutto perché il giudice ha confermato che, qualunque sia stata la mia condotta, non ho mai agevolato la mafia».



Lei, era responsabile del procedimento amministrativo, attuazione Piano nomadi è accusata di avere favorito Buzzi e di avere scritto una delibera sotto dettatura.



«Come ho già detto in aula, Salvatore Buzzi era di casa nell'ufficio del mio capo, Angelo Scozzafava (a processo per turbativa d'asta aggravata dal favoreggiamento mafioso ndr). Stava lì con i piedi sul tavolo, per me era un imprenditore di peso, del resto che Buzzi fosse in rapporti con Alemanno lo sapevano tutti, sono relazioni che ho trovato dopo un'assenza per malattia. Io mi sono limitata a prendere ordini dal mio capo. Quanto alla determina incriminata è avvenuto tutto alla presenza di Scozzafava, su sua richiesta. Dall'intercettazione è chiaro che l'input arriva da Scozzafava ».







Però lei è stata condannata per corruzione, le contestano l'assunzione di sua figlia in una struttura gestita da Buzzi e finanziata dal Campidoglio.



«Mia figlia non è mai stata assunta. Di fatto non ho avuto nulla. E l'ipotesi di un lavoro in alcun modo legata a miei presunti favori. Semplicemente, per le ragioni che ho già spiegato, con queste persone si era creato un rapporto, nato dall'assidua presenza negli uffici comunali, circostanza che certo non dipendeva da me.



Cosa pensa di questa inchiesta?



«Credo che si tratti di un processo chiaramente “mediatico”. La lettura dei fatti si è evidentemente ridimensionata. Quanto a me, sono rimasta vittima di un ingranaggio del quale ignoravo l'esistenza. Cercherò di dimostrare in appello la mia totale estraneità ai fatti».</column>
        </table>
        <table name="tblWebData">
            <column name="Article">ROMA Un lungo piano sequenza che scarrella sui protagonisti principali della (presunta) organizzazione Mafia capitale, si sofferma sul passato storico che va dalla Banda della Magliana ai contatti con i Nar del suo leader Massimo Carminati e poi zoomma sui singoli episodi di corruzione, aggravata e non, e sulle gare pilotate per favorire l'organizzazione. E' così che ha pensato di impostare il primo maxi processo per mafia che si sia mai celebrato nella capitale la ”regia” della procura di Roma guidata da Giuseppe Pignatone. Ma in aula, la battaglia con gli avvocati difensori dei 46 imputati si annuncia lunga e complicata: il calendario fissato dal collegio della X Sezione penale di Roma, guidata da Rosanna Ianniello, prevede per ora quattro udienze a settimana. Dopo l'apertura nell'aula Occorsio del tribunale, con centinaia di giornalisti italiani e stranieri accreditati, il dibattimento si sposterà nell'aula bunker di Rebibbia. Per il momento, il calendario prevede 136 udienze da qui a luglio.



GLI IMPUTATI







A sostenere l'accusa ci saranno in aula il procuratore aggiunto Michele Prestipino e i sostituti Giuseppe Cascini, Paolo Ielo e Luca Tescaroli. Alla sbarra quasi tutti i nomi eccellenti. In primis Carminati, ovvero ”il Nero”, ”il Cecato”, ”il Samurai”, al centro di mille trame negli anni '80, quasi sempre uscito indenne dai processi, ma ora considerato il capo del clan battezzato dai pm Mafia Capitale. Altro imputato di peso Salvatore Buzzi, secondo l'accusa, il braccio economico dell'organizzazione, ras delle cooperative sociali con ottimi agganci in Campidoglio, particolarmente floridi durante l'amministrazione Alemanno. Buzzi, tramite il suo avvocato Alessandro Diddi, ha fatto sapere di voler chiedere di patteggiare la pena a tre anni e 9 mesi di reclusione, condizionando l'applicazione della pena all'esclusione dell'associazione per delinquere di stampo mafioso. Sia a Buzzi, sia a Carminati, il tribunale ha vietato la presenza in aula, temendone la fuga.



Tra gli imputati anche ex Ad di Ama Franco Panzironi, considerato cerniera tra la politica e gli affari del clan sotto il sindaco Gianni Alemanno (per quest'ultimo la procura chiederà il giudizio per corruzione in un altro filone). Altro nome eccellente è Luca Odevaine - che proprio ieri ha ottenuto gli arresti domiciliari - già membro del Tavolo nazionale immigrazione; e poi l'ex capogruppo di Forza Italia alla Regione Lazio Luca Gramazio e l'ex presidente Pd dell'Assemblea capitolina Mirko Coratti. E ancora l'ex consigliere comunale di Forza Italia Giordano Tredicinee il costruttore Daniele Pulcini. Tutti rispondono a vario titolo di associazione mafiosa, corruzione, usura, turbativa d'asta ed estorsione.



LE PARTI CIVILI







A far discutere potrebbero essere anche le richieste di costituzione di parte civile. Nel corso delle udienze in abbreviato affrontate finora, la procura ha espresso alcune perplessità sulla costituzione del Pd. Sebbene il personaggio sia considerato particolarmente schivo, in aula potrebbe presentarsi il prefetto Paolo Tronca ormai insediatosi ufficialmente come commissario al comune di Roma. Chiederanno i danni anche alcune associazioni di rappresentanza degli immigrati, che si dichiareranno danneggiate dagli accordi occulti sull'accoglienza.







I TESTIMONI



Anche le liste testi si annunciano dense di sorprese. Quella presentata da Buzzi include, tra le decine di testimoni citati, Lorenzo Cola, ex consulente di fiducia di Finmeccanica, sentito sui rapporti tra Carminati e gli uffici di piazza Montegrappa, ma pure Gianni Letta, «sui rapporti con Luca Odevaine e sulla costituzione del Cara di Mineo». Gli avvocati di Buzzi intendono sentire anche l'ex sindaco di Roma, Ignazio Marino, sulle cooperative sociali. Ieri intanto Umberto Marroni, deputato del Pd sfiorato dall'inchiesta ma non indagato, ha dichiarato: «Non ho mai fatto accordi con Alemanno, anzi ho sempre capeggiato un'opposizione durissima nei suoi confronti».</column>
        </table>
        <table name="tblWebData">
            <column name="Article">A due giorni dall'inizio del processo Mafia Capitale, Luca Odevaine, ex membro del tavolo nazionale sui migranti, va agli arresti domiciliari.







Odevaine, accusato di corruzione, era detenuto nel carcere di Terni. La decisione è stata presa dal presidente della X Sezione Penale, Rosanna Ianniello,dopo il parere favorevole dei pm.</column>
        </table>
        <table name="tblWebData">
            <column name="Article">Prime sentenze nell'inchiesta Mafia Capitale.







Ad essere condannati, col rito abbreviato, Emilio Gammuto, 5 anni e 4 mesi, e Raffaele Bracci, Fabio Gaudenzi ed Emanuela Salvatori, tutti a 4 anni. Salvatori e a Gammuto, ritenuti vicini a Salvatore Buzzi, sono stati condannati per corruzione, mentre Raffaele Bracci e Claudio Gaudenzi, ritenuti collegati a Masino Carminati, sono stati condannati per usura e collegati. Per Gammuto inoltre è stata applicata l'aggravante di aver agito in violazione dell'articolo 7 della legge antimafia.







Emanuela Salvatori, ex funzionaria del Comune, è stata condanata a versare al Comune di Roma, costituitosi parte civile nel procedimento. È quanto deciso dal gup Anna Criscuolo, che ha anche stabilito che Emilio Gammuto, condannato a cinque anni quattro mesi di reclusione con l'aggravante del metodo mafioso, dovrà risarcire le associazioni Libera -rappresentata dall'avvocato Giulio Vasaturo-Sos Impresa, Cittadinanza attiva e Associazione Antimafia Antonino Caponnetto con cinquemila euro ciascuna.







La sentenza è stata pronunciata dal gup Anna Criscuolo dopo due ore e mezzo di camera di consiglio cominciata al termine degli interventi degli ultimi avvocati di parte civile che si erano battuti per smontare le tesi della pubblica accusa. A sollecitare la condanna dei quattro imputati erano stati i pubblici ministeri Paolo Ielo, Giusepe Cascini e Luca Tescaroli. Per la Salvatori avevano sollecitato 3 anni e 6 mesi per gli altri tre 5 anni di reclusione ciascuno.</column>
        </table>
        <table name="tblWebData">
            <column name="Article">Nella Capitale governata da due super prefetti le tessere del mosaico non sono ancora tutte in ordine. Di sicuro, però, la triangolazione Palazzo Chigi-Palazzo Valentini-Campidoglio inizia a produrre i primi risultati. Sul piatto: la gestione ordinaria di Roma (fino alle prossime elezioni in tarda primavera) e quella straordinaria del Giubileo, al via tra poco più di un mese. Due fatti destinati a sovrapporsi. La prima casella che si sbloccherà riguarda la governabilità del Campidoglio del dopo Marino. Tra stasera, o al massimo domani, il prefetto Franco Gabrielli nominerà i sette sub commissari che affiancheranno Francesco Paolo Tronca alla guida del Comune.







LA NOMINA



Attenzione: niente «dream team» di renziana narrazione. Si tratta, in questo caso, di funzionari (del Viminale, del Mef, del ministero delle infrastrutture) chiamati a occuparsi della macchina capitolina: dall'ambiente all'urbanistica, passando per bilancio, trasporti e così via. Una sorta di «assessori tecnici» che vigileranno sugli uffici per fare in modo che non si fermi la vita del Comune e quindi quella dei romani. Nei quattordici municipi della Capitale (quello di Ostia, il X, è stato sciolto per mafia) rimarranno in carica con presidenti, giunte e consiglio. Tronca e Gabrielli, i due prefetti a cui Renzi ha dato la gestione di Roma, si sono incrociati per tutta la giornata di ieri nelle varie commemorazioni dei defunti in programma in città e hanno deciso il primo piano d'azione. La convivenza tra i due funzionari dello Stato è delicata. A dare le carte è sempre Palazzo Chigi e quindi Renzi in persona, intenzionato a «buttarsi a capo fitto» sul dossier Roma, attesa dalla prova del Giubileo. «Il prefetto Gabrielli è una sicurezza e sta facendo un ottimo lavoro», dice il presidente del Consiglio, sottolineando poi il «lavoro sotterraneo e straordinario» durante l'Expo fatto da Tronca, «che dovrà gestire i poteri di sindaco, giunta e consiglio».







L'ANNO SANTO



Gabrielli si muove tra due fronti. Da quanto emerge in queste ore si rafforza «in maniera molto concreta» la nomina dell'ex Capo della protezione civile a commissario straordinario dell'Anno Santo. Ieri mattina il prefetto si è incontrato con il sottosegratario di Palazzo Chigi Claudio De Vincenti. Sessanta minuti di colloquio per fare il punto sulla gestione del grande evento religioso. Poi, prima di pranzo un'altra visita: questa volta al Quirinale per fare «una panoramica dei problemi di Roma in vista dell'Anno Santo» con il presidente della Repubblica Sergio Mattarella. La situazione in effetti non è semplice.







A poco più di un mese dall'apertura della Porta Santa, la Capitale deve fare i conti con il ritardo dell'avvio dei lavori e attende i 300 milioni che dovrebbero arrivare dal Governo. Il decreto legge è atteso in settimana, al massimo nella seduta del consiglio dei ministri fissata per venerdì prossimo. Gabrielli commissario del Giubileo avrebbe un significato preciso: accelerare le gare, andare in deroga al codice degli appalti per intervenire subito sulle priorità della città (a partire dalla manutenzione di metro a bus). Ma i nodi da sciogliere sono anche legati a temi delicati come rifiuti e trasporto pubblico, note dolenti sulle quali Tronca chiederà sicuramente aiuto ad un «dream team» ancora tutto da decidere.







LA SQUADRA



I nomi più quotati restano quelli di Marco Rettighieri, Gloria Zavatta, Carlo Fuortes e Giovanni Malagò. Dovrebbe andare a costituire una struttura direttamente coordinata dal Governo, più vicina a Gabrielli che a Tronca. Per l'ex prefetto di Milano quella di ieri è stata la seconda giornata romana, sempre con la fascia tricolore al petto. Cominciata con la deposizione della tradizionale corona all'Altare della Patria e proseguita poi nei luoghi simbolo della Capitale, da Porta San Paolo, luogo della resistenza romana, alle Fosse Ardeatine passando per il Tempio Maggiore dove ha incontrato i vertici della comunità ebraica. Lo stile misurato e molto sobrio di questi giorni sembra tracciare il suo mandato in Campidoglio. Questa la dichiarazione del neo commissario: «Sono veramente orgoglioso di poter prestare il mio servizio e la mia responsabilità per la Capitale della nazione».</column>
        </table>
        <table name="tblWebData">
            <column name="Article">«C’erano tutti gli estremi, c’erano le carte del prefetto, eppure in estate il governo decise di non sciogliere per mafia il comune di Roma.



Alla luce delle nuove rivelazioni, sono pronto a denunciare Renzi, Alfano e Gabrielli per quella che è stata una scelta politica omissiva. Per questo fu secretata la lista dei dirigenti collusi». Lo ha dichiarato il senatore di FI Maurizio Gasparri, ospite di Myrta Merlino a L’Aria che tira (La7).</column>
        </table>
        <table name="tblWebData">
            <column name="Article">La relazione della Commissione di accesso presso Roma Capitale è stata desecretata venerdì scorso: ma la decisione non ha riguardato la lista dei 101, annessa al documento prefettizio di oltre 800 pagine e sulla quale è rimasto e rimane il segreto.







Lo si apprende da fonti qualificate secondo le quali la procura di Roma ha dunque già a disposizione, per una sua eventuale inclusione nel processo, la Relazione senza che vi siano ulteriori passaggi formali.







Le stesse fonti sottolineano che la decisione di non desecretare l'elenco di tutti quei soggetti individuati dalla Commissione e che sarebbero stati attenzionati da Mafia Capitale è stata presa in quanto tutti i nomi sono già inseriti nella Relazione della Commissione. «Dal punto di vista processuale - dicono le fonti - non cambia assolutamente nulla - La lista è stata realizzata per facilitare la lettura della relazione ma non aggiunge e non toglie nulla a quando scritto dalla Commissione». Nella lista ci sono i nomi di soggetti imputati al processo contro Mafia Capitale, di funzionari e dirigenti del Comune e anche di privati che compaiono nelle carte della Commissione prefettizia.







La lista dei 101 annessa alla relazione della Commissione di accesso presso Roma Capitale, è «una guida predisposta per agevolare la lettura della corposa relazione e contiene i nominativi delle persone» riportati al suo interno. Così il prefetto Franco Gabrielli: si tratta non solo di dipendenti comunali, «ma anche amministratori pubblici, soggetti appartenenti o collusi a Mafia Capitale ed altre persone, citati, a vario titolo, negli atti pubblici» dell'inchiesta su cui si fonda in larga parte la relazione.







Il prefetto, in una nota, scrive, inoltre, che «il testo della relazione, in adesione ad una richiesta della Procura è già stato desecretato, in vista di un suo possibile utilizzo nell'ambito della fase dibattimentale del processo». Nel comunicato della Prefettura viene spiegato che «Roma Capitale, fino ad oggi, non ha mai formalmente rappresentato l'esigenza di acquisire la 'lista dei 101'. Difatti, i nominativi dei dipendenti capitolini (complessivamente 18), per i quali era stato richiesto, sulla base delle determinazioni assunte il 27 agosto scorso dal Consiglio dei Ministri, l'avvio del procedimento disciplinare, sono stati comunicati» all'amministrazione capitolina «fin dai primi giorni dello scorso mese di settembre».







E ancora: «da quanto comunicato dal Campidoglio, risulta che le relative iniziative disciplinari siano state intraprese alla metà di ottobre. In particolare è stato segnalato che, ad oggi, i dipendenti oggetto di misure cautelari sono stati sospesi dal servizio, altri sono stati trasferiti ad altro incarico, per altri ancora l'Amministrazione sta procedendo ad approfondimenti informativi al suo interno». Gabrielli, infine, sottolinea come «il clamore mediatico» di questi giorni relativo alla lista «sia il frutto di inesattezze che finiscono per alimentare l'idea - destituita di fondamento e della quale non si avverte il bisogno - di processi non trasparenti, logorando i rapporti di collaborazioni tra le Istituzioni che agiscono nel contesto capitolino».</column>
        </table>
        <table name="tblWebData">
            <column name="Article">Il procuratore capo di Roma Giuseppe Pignatone ha chiesto la desecretazione, anche parziale, della relazione della commissione prefettizia contenente tra l'altro i nomi di 101 dirigenti e funzionari del Comune di Roma che sarebbero stati 'attenzionatì nell'ambito di Mafia Capitale. La risposta del prefetto dovrebbe arrivare nel giro di un paio di giorni.



La richiesta di desecretare il dossier - come anticipato oggi da «Il Fatto Quotidiano - permetterà, una volta ottenuta, di includere la relazione nel maxiprocesso contro Massimo Carminati e Salvatore Buzzi che si apre giovedì prossimo e vedrà sul banco degli imputati quasi 50 persone, politici compresi.











Con la settimana che si apre comincia la stagione dei processi e anche delle prime sentenze per l'inchiesta Mafia Capitale condotta dalla procura di Roma. Giovedì prossimo 5 novembre nell'aula Occorsio del Tribunale l'indagine su Mafia Capitale che ha terremotato i palazzi della politica all'ombra del Campidoglio arriva al vaglio dei giudici.







I numeri sono quelli di un maxiprocesso: 46 in totale gli imputati raggiunti nei mesi scorsi dal giudizio immediato chiesto ed ottenuto dai pm guidati da Giuseppe Pignatone. Mentre per martedì 3 novembre sono attese le prime sentenze per quattro imputati che hanno scelto di essere giudicati con il rito abbreviato. Si tratta di Emilio Gammuto, Emanuela Salvatori, Raffaele Bracci e Claudio Gaudenzi. Ma tutti i riflettori sono puntati sul maxiprocesso che si apre giovedì: tra gli imputati tutti i nomi eccellenti che in questi 10 mesi, dagli arresti del dicembre scorso, hanno sconvolto la cronaca giudiziaria romana.







I giudici della X sezione penale chiameranno per la prima volta all'appello anche per Massimo Carminati, l'ex terrorista nero ritenuto da chi indaga il vero capo del clan. Con lui a processo anche Salvatore Buzzi, il ras delle cooperative e, per l'impianto accusatorio, il braccio operativo del gruppo criminale che negli ultimi anni è riuscito ad infiltrarsi nella macchina organizzativa e burocratica del Comune di Roma per ottenere appalti e commesse milionarie. I due, per motivi di sicurezza, non potranno essere fisicamente in aula per tutta la durata del processo. Associazione per delinquere di stampo mafioso l'accusa che il procuratore aggiunto Michele Prestipino e i sostituti Paolo Ielo, Luca Tescaroli e Giuseppe Cascini contestano ad un cospicuo numero di imputati tra cui l'ex ad di Ama, Franco Panzironi, ritenuto da chi indaga una sorta di cerniera tra il mondo della politica e gli affari del clan quando a guidare l'amministrazione comunale era Gianni Alemanno.







Tra i reati contestati agli imputati anche corruzione, usura, turbativa d'asta ed estorsione. Tra gli imputati anche Luca Odevaine, già membro del tavolo nazionale per l'immigrazione, l'ex capogruppo di Forza Italia alla Regione Lazio Luca Gramazio e l'ex presidente dell'assemblea capitolina Mirko Coratti. Dopo la prima udienza il processo si trasferirà nell'aula bunker di Rebibbia dove, secondo un primo calendario stilato dal presidente di sezione, Rosanna Ianniello, potrebbero andare in scena anche quattro udienze a settimana per un totale, fino a luglio, di 136 date.







A Rebibbia il procedimento entrerà presto nel vivo con le audizioni dei primi testimoni. La lista stilata dalla procura comprende una sessantina di persone e, oltre alle forze dell'ordine, ci sono nomi eccellenti, indagati di peso ed ex politici di spicco. Si va da Roberto Grilli, il narcotrafficante che con le sue dichiarazioni al pm Cascini, nel 2012, ha dato il là alla maxi indagine su Carminati e soci, fino a Marco Mario Milanese. Quest'ultimo ex deputato di Forza Italia e consigliere politico dell'ex ministro Tremonti.</column>
        </table>
        <table name="tblWebData">
            <column name="Article">?«Con le sue dichiarazioni di oggi al Tg1 e al TG2 il Presidente del Consiglio conferma di avere un'idea sommaria e insufficiente della situazione di Roma». Inizia così la replica dell'ex sindaco Ignazio Marino al premier su Facebook.







«Il capo del governo sorprendentemente ignora l'azione che insieme alla giunta, al governo nazionale e alla maggioranza in consiglio comunale abbiamo portato avanti per salvare il Comune che nel 2013 aveva 816 milioni di Euro di disavanzo e l'Atac con i suoi 874 milioni di Euro di debiti dal fallimento - continua Marino -. Ignora i tanti interventi di cambiamento radicale dal nuovo ciclo dei rifiuti che ha sottratto la gestione a un monopolista privato che agiva indisturbato dal 1963, lo stop al consumo dell'agro romano per nuovo cemento, il rinnovo dei vertici delle aziende municipalizzate non sulla base delle tessere di partito ma sulle competenze dei candidati. Ignora anche la dismissione di oltre 20 aziende non strumentali per i servizi ai cittadini ma utilizzate per poltronifici consociativi. Ignora lo stop a parentopoli, agli amici degli amici e la presenza della Mafia prima della discontinuità portata dalla nostra Giunta. Il presidente del Consiglio ignora molte altre cose».







«Dispiace apprendere - conclude l'ex sindaco - che Matteo Renzi non conosca il proficuo lavoro condotto con Palazzo Chigi per un piano di rientro pubblicato in Gazzetta Ufficiale e che per la prima volta non crea nuovi debiti per Roma e ha riportato la legalità contabile nella Capitale. Dispiace anche che il contrasto alla corruzione, alle tangenti, al malaffare trovato non vengano considerati dal presidente del Consiglio valori degni di nota».</column>
        </table>
        <table name="tblWebData">
            <column name="Article">«Aiutare Marino è stato il mio principale obiettivo. Gli ho fatto da scudo umano», «sono convinto di aver fatto bene» e «le ho provate tutte. Ma c'è un punto oltre il quale non si deve mai andare: se continuare significa danneggiare la città occorre fermarsi. Perché la perdita di credibilità e autorevolezza del sindaco - di cui solo lui è responsabile - non la possono pagare i cittadini». Lo scrive su Facebook il Commissario del Pd di Roma Matteo Orfini.







Insomma, l'unico responsabile della fine del mandato Marino è Marino stesso. Utilizza i social network Orfini per fare il punto della situazione, a 24 ore dalle dimissioni di massa dei consiglieri dem e dalle pesanti accuse del primo cittadino che ieri, in una gremitissima sala della Protomoteca, ha accusato senza mezzi termini il suo partito di averlo «accoltellato» su richiesta di «un unico mandante», cioè Matteo Renzi. Un'accusa che il segretario-premier rimanda al mittente: «Ma quale mandante, ma quale congiura. Una città o funziona o non funziona, se non funziona bisogna prenderne atto», ha tuonato.







L'epilogo della vicenda romana non ha fatto altro che rimarcare ancora una volta il profondo solco della frattura tra il Pd ed il sindaco «marziano». Un rapporto turbolento finito nel peggiore dei modi, con i consiglieri dimissionari chiusi nel silenzio e un partito ai minimi termini, senza segretario ormai da un anno e con l'incognita congresso, quando incombe una campagna elettorale che potrebbe segnare il definitivo colpo di grazia. Per questo si starebbe pensando ad un «dream team» - sulla falsariga di quello che affiancherà il nuovo commissario in Campidoglio - che potrebbe accompagnare o sostituire lo stesso Orfini. È stato lo stesso presidente Pd oggi sulla stampa a esprimere interrogativi sul suo futuro come commissario del partito romano.







«Aiutare Marino è stato il mio principale obiettivo. Gli ho fatto da scudo umano», scrive Orfini sul proprio profilo Facebook sottolineando però che «c'è un punto oltre il quale non si deve mai andare: se continuare significa danneggiare la città occorre fermarsi». «Perché - spiega - la perdita di credibilità e autorevolezza del sindaco, di cui solo lui è responsabile, non la possono pagare i cittadini». Ora, continua Orfini, bisogna «costruire un progetto vincente intorno ad un'idea di cambiamento della città».







Stesso pensiero espresso dal presidente della Regione Lazio, Nicola Zingaretti, che fino a oggi aveva deciso di tenere un basso profilo sulla vicenda Marino. «Ovviamente a me dispiace moltissimo, umanamente e politicamente per tutto - dice -. Ora tutti i cittadini ci chiedono non le polemiche ma soprattutto, a chi ha responsabilità, buon governo ed efficienza, e quindi bisogna aprire una nuova fase».







Il rischio, è il pensiero ricorrente nei corridoi, è che non ci sia più tempo, con quelle firme dal notaio che aleggiano come uno spettro sul destino del partito dove si è già al lavoro per convincere i numerosi indecisi a restare.







«Marino ha fatto cose buone e importanti che gli vanno riconosciute. Ma il racconto autoassolutorio che nel momento dell'addio ha offerto rabbiosamente alla città è semplicemente ridicolo. Perché la vera discontinuità c'è stata dopo Mafia Capitale quando in Giunta è arrivato Sabella e quando il Pd è stato commissariato», ha scritto ancora Orfini.







«Se qualcuno ha nostalgia del partito di prima, di quello che non si accorgeva di Mafia Capitale, che sapeva solo chiudersi nei circoli a litigare, che vincolava le proprie scelte al mantenimento degli equilibri tra le correnti, si rassegni: non tornerà», ha aggiunto.







«Un partito che si chiama Democratico non ha e mai avrà paura del giudizio degli elettori. A noi sta costruire un progetto vincente intorno ad un'idea di cambiamento della città», ha continuato il Commissario del Pd di Roma.</column>
        </table>
        <table name="tblWebData">
            <column name="Article">«Abbiamo scelto il prefetto Tronca perchè il Giubileo deve funzionare come ha funzionato Expo: tanto coordinamento tra le forze dell'ordine, tanta sicurezza e tanta capacità di prevenire i problemi e di affrontare insieme i momenti di crisi quando questi si verificano». Lo ha detto il ministro dell'Interno Angelino Alfano a Rtl 102.5 tornando sulla nomina del prefetto di Milano a commissario della Capitale.







«Siamo riusciti a fare un Expo mafia free con oltre cento interdittive antimafia di imprese che potevano avere collegamenti con boss o organizzazioni - ha sottolineato - e questo ha fatto sì che Expo fosse un grande affare per le imprese e per gli italiani ma non per i boss e per la mafia». Ecco perchè «l'eredità di Expo è un modello che vogliamo esportare per il Giubileo».







Alfano ha poi ringraziato le forze dell'ordine per il lavoro svolto e ha commentato con soddisfazione l'esito dell'Expo. «In tanti - ha concluso - non ci avevano creduto e hanno perso. Hanno vinto tutti quelli che ci hanno creduto, ma credo che non sarebbe stato un grande Expo se non fosse stato così sicuro. Ecco perchè ringrazio i 4mila uomini e donne che hanno servito Expo, servendo così l'Italia».</column>
        </table>
        <table name="tblWebData">
            <column name="Article">Una condanna a cinque anni è stata chiesta oggi dalla Procura di Roma nei confronti di Claudio Gaudenzi e Raffele Bracci, due degli imputati nell'inchiesta Mafia Capitale già a processo con rito abbreviato davanti al gup Anna Criscuolo.







Secondo il pm Luca Tescaroli i due erano uomini vicini a Massimo Carminati, ritenuto dagli inquirenti il capo del clan. Nei loro confronti l'accusa è di usura. La sentenza è attesa per il prossimo 3 novembre a due giorni dall'inizio del maxiprocesso.







Dopo le richieste del pm la parola è passata agli avvocati di parte civile. Nel procedimento si sono costituiti tra gli altri il comune di Roma Capitale, la Regione Lazio, Libera-CittadinanzaAttiva e l'associazione Antimafia Caponnetto. Lo stesso pubblico ministero, inoltre, ha chiesto anche che ai due imputati, venga applicata una misura di sicurezza (di due anni per Gaudenzi e di un anno e dieci mesi per Bracci) da scontarsi in una casa di lavoro dopo la condanna.







E la sezione misure di prevenzione del tribunale di Roma ha disposto il sequestro preventivo, finalizzato alla confisca, di 95 opere (valore complessivo stimato oltre 1 milione e mezzo di euro) scoperte il 2 dicembre dello scorso anno nelle abitazioni di Massimo Carminati, a Sacrofano, dei suoceri, a Roma, e nella sede della Imeg, società di Agostino Gaglianone, imprenditore ritenuto vicino all'ex Nar. Nella sede di quest'ultima, secondo quanto ripreso dalle telecamere, Carminati e la compagna Alessia Marini che occultavano alcune opere d'arte con dei teloni. Si tratta di otto opere lignee della scultrice Louise Nevelson (valore tra i 15 e i 50 mila euro). Tra gli oggetti trovati nelle abitazioni di Carminati e dei suoceri figurano nove sculture di legno o di metallo di Consagra, (valore 20-25 mila euro), un dipinto a olio su tela, «Armonia Dinamica», di Giacomo Balla (valore 15-25 mila euro), sette opere di Mimmo Rotella del valore oscillante tra gli 80 mila ed i 150 mila euro. La decisione del tribunale rientra nell'ambito del procedimento sollevato dalla procura per chiedere la sorveglianza speciale, l'obbligo di soggiorno per tre anni e confisca dei beni sequestrati per circa 300 milioni di euro per i principali indagati dell'inchiesta su Mafia Capitale.</column>
        </table>
        <table name="tblWebData">
            <column name="Article">Nuovo arresto nell'ambito dell'inchiesta Mafia capitale: ai domiciliari è finita Clelia Logorelli, 50 anni, dirigente preposto al Settore verde di Eur Spa, accusata di corruzione. La misura restrittiva, disposta dal gip di Roma, è stata eseguita stamani dai carabinieri del Ros.







Secondo l'accusa la Logorelli - in concorso tra gli altri con Salvatore Buzzi, il ras delle cooperative - nella sua qualità di dirigente preposto al Settore verde di Eur Spa, responsabile parchi e giardini, avrebbe compiuto atti contrari ai doveri di uffici in cambio di uno «stipendio» mensile pari a 2.500 euro. Denaro che avrebbe ricevuto a più riprese da Buzzi, amministratore delle cooperative riconducibili al gruppo criminale capeggiato da Massimo Carminati.







I fatti si sarebbero verificati, secondo gli accertamenti dei carabinieri del Ros, tra il dicembre 2013 e il novembre 2014.







La «dimestichezza e disinvoltura dimostrate dagli uomini politici e dai pubblici funzionari indagati o imputati» nel procedimento su Mafia Capitale «nel commettere reati contro la pubblica amministrazione, permettono di rivelare un livello criminale trasversale alle varie compagini politiche». È quanto scrive il gip di Roma, Flavia Costantini, nell'ordinanza con cui ha disposto gli arresti domiciliari per la funzionaria di Eur Spa Clelia Logorelli.







L'inchiesta Mafia Capitale, sottolinea il giudice, «ha permesso di evidenziare un contesto... nel quale l'attività corruttiva è risultata essere diffusa, dilagante e radicata da anni, quale normale esplicazione dell'attività lavorativa, nella gestione del bene pubblico, costantemente e continuativamente 'piegatà ed 'inquinatà da offerte e dazioni di denaro». Con riferimento alla Logorelli, poi, «la disinvoltura e facilità con la quale ha percepito per più mesi lo 'stipendiò da Buzzi, per lo svolgimento di atti a lui 'graditì, denota - scrive il gip - una spiccata pericolosità sociale, considerato inoltre che l'attività criminosa è stata individuata fino all'esecuzione della prima misura cautelare, in seguito alla quale necessariamente sono stati interrotti i rapporti dell'indagata con Buzzi e i suoi collaboratori».</column>
        </table>
        <table name="tblWebData">
            <column name="Article">IL PROCESSO

Cinque anni di reclusione per Emilio Gammuto, ex collaboratore di Salvatore Buzzi, e tre anni e sei mesi di reclusione per Emanuela Salvatori, ex funzionaria del Campidoglio già responsabile del coordinamento per i nomadi: sono le prime richieste di condanna che la procura ha avanzato nei confronti di alcuni imputati coinvolti nell'inchiesta su Mafia capitale. Durante il processo che si sta svolgendo con il rito abbreviato, i pm hanno chiesto per Gammuto l'aggravante di aver agito con il metodo mafioso. Mentre la stessa aggravante è stata esclusa per la Salvatori. Un elemento non da poco, che potrebbe anticipare la possibile linea che sceglierà la procura, ovvero distinguere la posizione degli imputati più legati alla criminalità organizzata, da quelli vicini agli ambienti politici e amministrativi. Entrambi gli indagati, comunque, sono accusati di corruzione.

LE ACCUSE

A Emanuela Salvatori, dipendente del Comune, viene contestato di aver favorito il finanziamento di 150 mila euro a una coop di Salvatore Buzzi in cambio della promessa di assunzione per la figlia e di un compenso di 1300-1500 euro. A Emilio Gammuto, fidatissimo dell'ex ras delle coop, resta invece l'accusa di corruzione aggravata. Mentre sono diverse le posizioni di Raffaele Bracci, indagato per usura, e di Fabio Gaudenzi, ritenuto dagli inquirenti un uomo di Carminati, con il quale, sempre secondo i pm, il “Nero” ha un «comune passato criminale e di militanza nelle fila della destra eversiva». Questa mattina, per gli ultimi due, i pm avanzeranno le loro richieste di condanna. Il gup Anna Criscuolo emetterà la sentenza per tutti e quattro il 3 novembre prossimo, a due giorni dall'inizio del maxi processo che porterà alla sbarra 46 persone.

I POLITICI

Intanto, nei giorni scorsi, davanti al gup Alessandra Boffi, è cominciato il processo per i primi due politici. All'ex assessore Daniele Ozzimo viene contestato di essere stato «al servizio di Buzzi», agevolando le delibere sui debiti fuori bilancio e la proroga delle convenzioni sul verde pubblico. Per i pm, l'ex assessore avrebbe ottenuto 20 mila euro come contributo elettorale e l'assunzione di una donna in una coop. Anche Massimo Caprari, ex capogruppo e unico componente del Centro democratico, arrestato nell'ultima tranche dell'inchiesta, avrebbe votato la delibera sui debiti fuori bilancio del 2014 in cambio di assunzioni o promesse in denaro. «Mille euro al mese», è la cifra che chiedeva al telefono a Buzzi. Abbreviato pure per Gerardo e Tommaso Addeo, collaboratori di Luca Odevaine. Per conto dell'ex componente del Tavolo di coordinamento per i rifugiati, avrebbero curato la predisposizione della documentazione fittizia per giustificare le somme incassate dalle fondazioni e dalle società che facevano capo a lui.

L'ORDINANZA

Nel frattempo, si stanno definendo le regole per il maxi processo che avrà inizio la prossima settimana. Il presidente della X Sezione penale, Rosanna Ianniello, ha stabilito che non potrà essere in aula Massimo Carminati. Divieto di presenziare alle udienze anche per Salvatore Buzzi e Riccardo Brugia. La decisione è stata presa per ragioni di sicurezza. Carminati è detenuto nel carcere di Parma in regime di 41 bis mentre Buzzi si trova a Tolmezzo. Non saranno in aula, ma solo per la prima udienza, anche altri 14 imputati, tra cui l'ex ad di Ama, Franco Panzironi e l'ex componente del tavolo sui migranti, Luca Odevaine.

Cristiana Mangani

© RIPRODUZIONE RISERVATA</column>
        </table>
        <table name="tblWebData">
            <column name="Article">Cinque anni di reclusione per Emilio Gammuto e tre anni e sei mesi per Emanuela Salvatori. Sono le prime richieste di condanna avanzate dalla procura di Roma nei confronti di alcuni degli imputati coinvolti nell'inchiesta Mafia Capitale -accusati a seconda le posizioni di corruzione, usura e turbativa d'asta - che hanno scelto di essere giudicati con rito abbreviato. Per Emanuela Salvatori, ex responsabile dell'attuazione del Piano Nomadi di Castel Romano, i pm Luca Tescaroli, Paolo Ielo e Giuseppe Cascini hanno chiesto di escludere l'aggravante relativa al fatto di aver agito per favorire l'associazione di stampo mafioso, pur negandole contestualmente le attenuanti generiche.







Nel caso di Emilio Gammuto, ex collaboratore di Salvatore Buzzi, invece non è stata chiesta dall'accusa l'esclusione dell'aggravante del metodo mafioso. Il procedimento proseguirà domani con le richieste per gli imputati Raffaele Bracci e Claudio Gaudenzi, considerati vicini a Massimo Carminati. Il prossimo 3 novembre, invece, sono attese le decisioni del gup Anna Criscuolo, in merito alle richieste.</column>
        </table>
        <table name="tblWebData">
            <column name="Article">PERUGIA - In cinquanta pagine piene di informative dei carabinieri, della guardia di finanza, identikit e mosse per aggirare le leggi antimafia, sono due righe a far gelare il sangue.



La firma è di Antonella De Miro, prefetto di Perugia: «...sono stati acquisiti molteplici congruenti elementi per ritenere sussistente il pericolo di infiltrazione mafiosa in Gesenu spa...». Ecco il nocciolo della misura interdittiva che nasce da quanto successo in Sicilia (non in Umbria) rispetto agli affari di Gesenu con consociate dell'isola.Si inizia con Simco, il consorzio per la gestione dei rifiuti nel catanese raggiunto da misura antimafia come una delle società che in partecipazione, la Oikos spa. Che è centrale nel consorzio. Oikos ha nel cda personaggi che hanno tenuto rapporti con imprenditori arrestati per associazione mafiosa.







Uno è incappato (poi assolto) in una indagine per mafia in cui era anche finito in carcere. La Oikos esce dal consorzio Simco, ma secondo il Gruppo interforze Antimafia della prefettura di Catania, in maniera inusuale chiamando in causa le consociate Mosema e Gesenu. Come se i nuovi assetti societari volessero eludere proprio la normativa antimafia.Basta? Macché. Una nota informativa dei carabinieri del comando provinciale di Catania del 13 maggio scorso indica criticità sui dipendenti Gesenu che lavorano in Sicilia. E dice così: «29 dipendenti della società Gesenu spa pregiudicati anche per gravissimi reati, quali associazione per delinquere di stampo mafiosa, estorsione, rapina, associazione finalizzata al traffico di sostanze stupefacenti». C'è anche un conto: su 550 dipendenti il 5,27% «è gravato a vario titolo da significative vicende giudiziarie...». Nelle carte della prefettura si fanno nomi e cognomi di chi Gesenu ha stipendiato in Sicilia e che «risultano appartenere all'area criminale Santapaola». Nel garage di uno di loro (e del fratello) i carabinieri il 15 ottobre 2003 hanno trovato «una bomba a mano mod.fl, una pistola 7,65 Skorpion, un fucile a canne mozze cal 12, un fucile semiautomatico cal 12 marca Beretta, un fucile mitragliatore mod Spectre cal 9x21....». Arresto immediato.







Tra gli addetti a rischio mafia anche uno accusato di estorsione nei confronti del presidente di Simco, consorzio a cui partecipava Gesenu. Un altro dipendente Gesenu è stato, invece, condannato per concorso in omicidio. Tra gli uomini a rischio mafia anche un umbro. Dagli atti della prefettura viene citato Giampaolo Boldrini, nato a Umbertide, 62 anni, condannato nel 1991 dalla pretura di Roma per «associazione di tipo mafioso continuato».Ma ci sono anche uomini con ruolo direttivi in Sicilia per conto Gesenu che sono finiti, in passato, nelle inchieste sui rifiuti. L'indagine è sulla gestione dell'isola ecologica di Mascalucia-Massannunziata in cui sono stati indagati con richiesta di rinvio a giudizio (associazione a delinquere e attività organizzata per il traffico illecito di rifiuti, le accuse della Procura) Alessandro Canovai, dirigente Gesenu; il marscianese Ivo Coli, dirigente Gesenu; Fabrizio Patania responsabile di cantiere della Gesenu; Enzo Piermatti, folignate, responsabile Gesenu e il catanese Biagio Torrisi responsabile di cantiere Gesenu.Poi c'è il caso di Tirreno Ambiente, società costituita nel 2002 in cui Gesenu ha il 10% del capitale in cui figura anche la Cornacchini Srl (un per cento). Per Tirreno Ambiente l'8 settembre scorso sono stati arrestati il sindaco (Salvatore Bucolo) di Mazzarà Sant'Andrea (Messina), tre ex amministratori delegati (uno, finito ai domiciliari, Lorenzo Piccioni, è stato senatore di Forza Italia) e ne è indagato un terzo. Indagine sulla discarica comunale i cui i soldi che doveva incassare il Comune per l'equo indennizzo erano minori del previsto. E con un buffo giro di soldi una parte dei fondi finivano alla parrocchia, copertura, secondo l'accusa, per o soldi da dare al sindaco.Nel provvedimento su Gesenu firmato dal prefetto, ampi stralci vengono dedicati a Manlio Cerroni, il privato forte nella Spa e a Carlo Noto La Diega, altro socio Gesenu e «uomo di Cerroni». Uno finito ai domiciliari a gennaio 2014 a Roma per l'affare Malagrotta e uno a Viterbo (misura subito revocata) per la gestione dei rifiuti nella città laziale. Cerroni è definito di fatto il controllore di Gesenu.</column>
        </table>
        <table name="tblWebData">
            <column name="Article">«A Roma ci sono tante città in una. Ogni omicidio, ogni gambizzazione, possono essere una cosa a sé, indipendenti l’una dall’altra». L’investigatore analizza i fatti criminali commessi nella Capitale di recente. Respinge l’idea di una guerra tra clan, di un ritorno agli anni ’80 dove la Banda della Magliana la faceva da padrona. Niente collegamenti con Mafia capitale, altro tipo di interessi e di malaffare. Oggi gli attentati sono più «un botta e risposta, circoscritti a un quartiere, a un vicolo, a una strada. Piccoli gruppi e grande criminalità organizzata convivono senza farsi la guerra. I calabresi, i napoletani, i romeni, gli albanesi, i cinesi e i russi, hanno scelto la Capitale e i suoi dintorni per costruire le basi di un'articolata rete. Con l’obiettivo di riciclare il denaro e non solo. E così si registrano in totale ben 46 clan che hanno messo le mani sugli affari in città. Mafie italiane e straniere che collaborano nel campo della droga, delle armi, della prostituzione, del gioco d'azzardo e dei falsi. Gestiscono la catena della distribuzione dei prodotti ortofrutticoli, il settore della ristorazione, lo smaltimento di rifiuti, i supermercati, il settore turistico e le agenzie portuali.







LA CONFESSIONE



In tutto questo scenario le gambizzazioni, i ferimenti, gli attentati, spesso hanno un’altra matrice, una diversa origine e natura: il predominio dello spaccio di droga in un quartiere, lo sgarro da punire. «Conosco tutta la realtà di San Basilio - riferisce un pentito ai magistrati - dove alcune famiglie gestiscono 4 piazze: la prima gestita da Cataldi, la seconda detta La Lupa dai Cimino, una terza dai fratelli Primavera (arrestati a luglio scorso dalla polizia, ndr) e dal loro padre, e la quarta dal figlio di tale Fabio “il nero”, di cui non ricordo il nome. C’è poi un’altra piazza che è in mano ai Pupillo Cataldi: ha iniziato con lo spaccio al minuto di hashish e marijuana tra le case popolari di San Basilio. Cataldi opera insieme alla sua famiglia e a una rete di spacciatori, sentinelle e contabili. Negli ultimi 4 anni ha immesso sulla piazza di San Basilio ingenti quantitativi di droga».



Il racconto del collaboratore di giustizia fornisce dettagli che sono poi stati riscontrati dagli inquirenti: «La piazza gestita da Cataldi era quella aperta per più tempo, facevamo i turni. Prima che io arrivassi c’erano tre turni, dalle 7 alle 14; dalle 14 alle 21, e dalle 21 alle 7 del mattino successivo. Si lavorava e si guadagnava molto (oltre 30 mila euro al giorno) perché c’erano meno controlli di polizia. Mi è stato raccontato - aggiunge - che c’era la fila per entrare a San Basilio da via del Casale di San Basilio e fu necessario organizzare la circolazione stradale mettendo degli spartitraffico perché le macchine degli acquirenti si intrecciavano».







LA ROMANINA



Accanto a San Basilio, invece, regna da anni l’enclave dei Casamonica, nei pressi della Romanina. Una realtà, quella di Tor BellaMonaca, che gli investigatori definiscono “piazza di spaccio chiusa”, per la conformazione architettonica, l’utilizzo di sentinelle, di telecamere e cancellate abusive. La piazza chiusa - viene spiegato - garantisce un controllo serrato dell’attività di spaccio, diversamente da quanto avviene nel quartiere Pigneto, dove la vendita è più pressante. L’attività è affidata in prevalenza a spacciatori di origine centro-africana, e svolgono “il commercio” senza l’uso di vedette o barriere. «Lo spaccio e il narcotraffico a Tor bella Monaca - spiegano alla Direzione nazionale antimafia - sono gestiti dalla famiglia Casamonica, ma anche dal clan campano dei Moccia e dal clan Gallace di Guardavalle, in provincia di Catanzaro».







I primi, in particolare, sono in grado di realizzare un controllo capillare del territorio, grazie a pusher e vedette, che sono quasi sempre donne. Ma come è stato più volte sottolineato nei vari processi che si sono succeduti in questi anni, tra i Casamonica e gli altri clan «è stata rilevata sul territorio una costante assenza di conflittualità criminale, sinonimo palese dell’esistenza di un autorevole “brand management” criminale caratterizzato dalla consistenza associativa finalizzata al traffico di droga».</column>
        </table>
        <table name="tblWebData">
            <column name="Article">«È vero: ho parcheggiato la mia auto in divieto di sosta. Ho sbagliato e chiedo scusa. Ma per chi su questo sta facendo partire una grancassa “il problema di Roma è il traffico” esattamente come diceva il mitico zio di Johnny Stecchino nel film».



var id=106595







Lo scrive su facebook il presidente di Fratelli d’Italia, Giorgia Meloni. «Il resto, il degrado, mafia Capitale, le periferie abbandonate, etc. contano meno. Faccio mea culpa ma io quando sbaglio - o come migliaia di romani in cerca di parcheggi introvabili, sono costretta a sbagliare - preferisco pagare la multa piuttosto che rassegnarmi a girare con scorta e auto blu, che non ho mai usato nemmeno da ministro, non voglio usare e non uso».</column>
        </table>
        <table name="tblWebData">
            <column name="Article">Il processo a Mafia Capitale non vedrà in aula per tutta la sua durata Massimo Carminati, Salvatore Buzzi e Riccardo Brugia. Lo hanno deciso i giudici della X sezione penale davanti alla quale il 5 novembre prossimo il giudizio prenderà il via.



var id=85025







Il provvedimento è stato preso per motivi di sicurezza e quindi Carminati resterà nel carcere di Parma, Buzzi in quello di Tolmezzo e Brugia a Terni. Per altri 14 imputati i giudici hanno disposto che non siano in aula nella prima udienza che si svolgerà nell'aula Occorsio di palazzo di giustizia in piazza Cavour.







Tra questi i giudici hanno escluso Franco Panzironi, già ex amministratore delegato di Ama, e Luca Odevaine, già componente del tavolo sui migranti. Il processo che come si è detto vedrà la prima udienza nell'aula Occorsio e poi sarà trasferito per tutta la sua durata nell'aula bunker di Rebibbia, riguarda 46 imputati. Sono previste, secondo un calendario provvisorio preparato dai giudici, almeno quattro udienze alla settimana e a luglio ci sarà il primo stop.







Questa decisione del tribunale aveva determinato una reazione da parte dei penalisti impegnati nelle difese che hanno indetto uno sciopero dal 9 al 12 novembre. Bisogna vedere ore se alla luce del provvedimento adottato dal tribunale l'astensione verrà evitata.</column>
        </table>
        <table name="tblWebData">
            <column name="Article">Ci saranno a dicembre, quando il maxiprocesso sarà già entrato nel vivo, le prime sentenze su Mafia Capitale. Riguarderanno Daniele Ozzimo, ex assessore comunale alla Casa della giunta Marino, l'ex consigliere Massimo Caprari (Pd), Gerardo e Tommaso Addeo, collaboratori di Luca Odevaine, e Paolo Solvi, collaboratore dell'ex presidente del X Municipio (Ostia) Andrea Tassone, tutti accusati di corruzione.



Oggi il gup Alessandra Boffi ha accolto le loro richieste di giudizio abbreviato: ha fissato una prima udienza per il 26 novembre, entro la quale sarà acquisito agli atti, così come sollecitato dall'avvocato Luca Petrucci, difensore di Daniele Ozzimo, il testo di una mail scambiata dall'ex assessore con Salvatore Buzzi, ras delle Cooperative.















var id=85025







In quella stessa occasione il giudice si pronuncerà anche sulla richiesta di costituzione di parte civile presentata oggi dal Pd e da alcuni enti. In particolare Ama, Assoconsumo, Roma Capitale, Regione Lazio e Cittadinanza Attiva. Il gup ha poi fissato un'altra udienza, 17 dicembre, per la discussione tra le parti e, se non sorgeranno ulteriori questioni, per la sentenza. L'accoglimento della richiesta di giudizio alternativo a quello ordinario è arrivato nella stessa giornata in cui il Tribunale del Riesame, rigettando un'istanza, ha confermato la misura degli arresti domiciliari per lo stesso Ozzimo.







Le nostre preoccupazioni si sono rivelate infondate - ha commentato l'avvocato Petrucci riferendosi all'acquisizione della mail - quindi riteniamo che si possa svolgere un processo sereno e questa è la nostra massima soddisfazione». Sempre a dicembre, esattamente il 21, è prevista la decisione dello stesso gup Boffi anche sulla richiesta di patteggiamento concordata dalla procura con i difensori di quattro ex dirigenti della cooperativa «La Cascina».







Sono Francesco Ferrara, Domenico Cammisa, Salvatore Menolascina e Carmelo Parabita. Le pene concordate vanno da due anni e otto mesi (Ferrara) a due anni e sei mesi di reclusione (gli altri tre). Tutti sono accusati di corruzione nei confronti di Luca Odevaine, già appartenente al Tavolo di Coordinamento Nazionale sull'accoglienza per i richiedenti e titolari di protezione internazionale, al fine di ottenere l'appalto per la gestione del Cara di Mineo.</column>
        </table>
        <table name="tblWebData">
            <column name="Article">«E' stato bello, ma so che non servirà. A niente». E' quasi l'una quando Marino rientra nel bunker. E' circondato da una ventina di sostenitori, qualche amico medico, il braccio destro Roberto Tricarico, la fedelissima Alessandra Cattoi, la moglie Rossana e la sorella Marina.







Lo abbracciano tutti, gli dicono che «puoi resistere», ma lui gela subito l'entusiasmo della compagnia. Il marziano dalla navicella traballante porta tutti sul pianeta terra. «Prima di andarmene però - dice - ho un obiettivo, voglio parlare con Renzi giovedì, quando ritornerà, perché secondo me tante cose gliele hanno riferite male. E sono sempre il sindaco della Capitale d'Italia, non il primo che passa».







LA FRASE



Ha l'animo in pace perché tanto «ormai è finita, ma bisogna ancora capire come». E' tutto racchiuso in quell'espressione «non vi deluderò» scandita tre volte, frutto di un lungo vertice in Campidoglio. Un modo per rincuorare piazza e web e per aprire soprattutto un canale sotterraneo con Palazzo Chigi e con il Nazareno. Che se dovesse saltare potrebbe aprire la porta a qualsiasi scenario. «Non vi deluderò», quindi sfiderò il Pd in aula. «Non vi deluderò», quindi si ricandiderà alle primarie. C'è solo Renzi nella testa di Marino. «A Orfini non lo ascoltano nemmeno i consiglieri municipali», dice tagliente un collaboratore del sindaco. Il quale si trova davanti al muro «dei vertici del mio partito», nonostante in molti - dalla Serracchiani a Delrio - siano in campo per favorire un chiarimento onorevole per tutti. «Non si può disconoscere il lavoro di questi due anni - dice un comunicatore del Campidoglio - cacciare Ignazio e iniziare a fare un campagna elettorale facendo finta di nulla». Ecco, Marino non ci sta a subire questa «damnatio memoriae». E soprattutto vuole un doppio riconoscimento. Quello politico si chiama, appunto, Renzi. «Una dichiarazione congiunta», sarebbe il massimo. Il sogno: «Una conferenza stampa insieme».







Ma basterebbe anche una formula del tipo «Ignazio è una risorsa». Il secondo obiettivo è quello più complicato: andare il 5 novembre nell'Aula bunker del tribunale con la fascia tricolore. «Sarebbe il minimo, visto quanto ho fatto per cacciare la mafia dal Campidoglio», ripete di continuo. Ma per arrivare a questo traguardo si dovrebbe verificare una condizione: il ritiro delle dimissioni, che dal 2 novembre diventeranno irrevocabili. «Il Pd, che ho fondato, non può negarmi questa via d'uscita». Molti assessori continuano a chiamare i vertici dem per favorire una soluzione che dia dignità al sindaco. «La verità - spiega un autorevole rappresentante del Pd - è che nessuno si fida più di Ignazio Marino e quindi è difficile anche trovare un punto di contatto». Una cosa però è sicura.







IL LIBRO



Se i poli non dovessero incontrarsi, il colpo di teatro è dietro l'angolo. Ritiro le dimissioni - «che ho presentato solo per la vicenda degli scontrini» - partecipazione al processo di Mafia Capitale e poi sfiducia in consiglio comunale. Scenario che fa tremare i polsi ai consiglieri e a tutto il partito nazionale.







Ecco perché si cerca il male minore, quello della riabilitazione umana, politica e istituzionale. «Su questo io non faccio un passo indietro», continua a ripetere ai suoi Marino. Intenzionato ad andare fino in fondo, consapevole che sì è finita, ma che l'ultimo capitolo non è ancora scritto. A partire da quello del suo libro, in uscita tra due mesi.</column>
        </table>
        <table name="tblWebData">
            <column name="Article">E no! Neanche con la DeLorean DMC-12 modificata si possono percorrere in tempi accettabili le strade di e per Roma. Così, se oggi Marty McFly e &quot;Doc&quot; dovessero decidere di proiettarsi nella Capitale, per il loro “Ritorno al futuro 2” nella data fatidica del 21 ottobre 2015, non riuscirebbero mai ad arrivare puntuali alle 4 e 29 del pomeriggio per impedire al figlio di Marty di mettersi nei guai.



Niente auto volanti nel 2015 romano. E niente Nike con led luminoso e sistema di autolacci, pur se annunciate dalla popolare ditta di abbigliamento. Non c’è neanche lo Squalo 10 nelle sale cinematografiche (ma a breve ci sarà Star Wars 7, anche se con diritti ceduti alla Walt Disney). Non ci sono – o almeno non sono così diffusi – gli strani occhiali antesignani dei google glass.







Marty e Doc, per spostarsi nel traffico di Roma, dovrebbero ancora prendere la metropolitana. E sempre che non ci siano scioperi bianchi, treni rotti o assemblee in corso. O che la babyrom di turno gli permettesse di acquistare, per tempo, il biglietto dal distributore automatico, senza “sovrattasse” e minacce.







E se, per evitare tutto ciò, preferissero spostarsi in taxi si troverebbero sicuramente invischiati in una lunga, lunghissima discussione con il tassista di indiscussa fede giallorossa. E dovrebbero confrontarsi con colorite iperboli sugli errori di Garcia, l’inconsistenza di Digne e di tutto il reparto difensivo (tranne Manolas, ma neanche tanto), e i due minuti di follia contro il Bayer Leverkusen. Tutti allenatori nella nostra città. Esattamente come trent’anni fa (e venti, e quaranta, e dieci, e cinquanta). Se, ovviamente, si esclude il fatto che nel 1985 né la Roma né la Lazio erano impegnate nelle coppe europee, che all’epoca avevano nomi meno roboanti e tradotti in italiano (coppa dei campioni, coppa uefa e coppa delle coppe).







I romani del 2015 non resterebbero neppure troppo perplessi di fronte al loro abbigliamento anni ottanta. La moda hipster - con i pantaloni con il risvoltino -, le stampe fiorate, i colori vivaci sono in pieno revival. La “sigla” televisiva del campionato di serie A TIM è cantata dai Duran Duran, che nel 1985, imperversavano nelle classifiche nazionali (e nelle strade di Roma) con Wild Boys.







Marty e “Doc” dovrebbero confrontarsi oggi con una Roma “gattopardiana” in cui tutto è cambiato affinché nulla cambiasse. Anzi. Rispetto al 1985 Roma apparirebbe loro più stanca, più sporca, più triste. Invecchiata, dimentica del glorioso passato e non proiettata nel futuro come sarebbe stato lecito aspettarsi.







Al Campidoglio non troverebbero il sindaco. Ma neanche un commissario. Troverebbero, invece, un ex chirurgo marziano alle prese con gli scontrini da giustificare e delle dimissioni da confermare. I paradossi di una città dove rischierebbero di essere fermati da militanti grillini che vogliono sapere se il viaggio nel futuro della DeLorean può essere omologato a volo di Stato e, per questo, pretendere le loro dimissioni.







Come cittadini extra-comunitari ed extra-temporali potrebbero finire in un centro di accoglienza “sponsorizzato” magari da Buzzi&amp;co. negli affari di Mafia Capitale. O ancora - invece di entrare in possesso di un almanacco con tutti i risultati delle partite di calcio su cui scommettere una volta tornati nel 1985 - potrebbero accorgersi che nella “terra di mezzo” si guadagna molto di più con tutte queste “vacche da mungere”. Salvo poi accorgersi che non si tratta di mettere su una fattoria o partecipare a una puntata de Il contadino cerca moglie.







Se alle 16.29 di oggi – 21 ottobre 2015 – Marty e Doc dovessero davvero sbarcare a Roma con la loro DeLorean DMC-12 forse penserebbero di aver sbagliato le coordinate del loro viaggio nel tempo. Non troverebbero neppure una torre con l’orologio fermo all’orario giusto per tornare indietro (è sparito anche l'orologio della Banca di Roma sul Fungo dell'Eur).







Ma se provassero a cambiare le cose, come hanno fatto con le vicende della famiglia McFly.. Beh li candideremmo subito alle prossime elezioni a sindaco di Roma. Un bel duovirato per sconfiggere Suburra… E se dovesse andar male c’è sempre la DeLorean con cui scappare nei Caraibi a fare immersioni.</column>
        </table>
        <table name="tblWebData">
            <column name="Article">È difficile rintracciare una logica politica nella decisione di Ignazio Marino di rimettere in discussione le dimissioni da sindaco di Roma. Nessuna delle questioni che lo avevano costretto al passo indietro è venuta meno. Non la sfiducia del suo partito, certificata dalle dichiarazioni del segretario Matteo Renzi («Si è rotto il rapporto con Roma») e dal commissario cittadino Matteo Orfini («Troppi errori per difendere ancora Marino»). E nemmeno si è chiarita la vicenda delle spese con la carta di credito del Comune: Marino ha fornito in Procura la sua versione dei fatti, che scarica sul suo staff la responsabilità di aver fatto confusione sui giustificativi, ma non ha ancora spiegato come e perché siano finite a rimborso cene delle quali non è ancora dato sapere chi realmente fossero i commensali.



?



L’unica logica che si intravede dietro il possibile ripensamento è strettamente giudiziaria. Dice in sostanza Marino: siccome non risulto iscritto sul registro degli indagati, non sussiste più la ragione delle mie dimissioni. Ma tale ragione - giusta o sbagliata che Marino la ritenga - non è mai consistita nell’esistenza o meno di un fascicolo giudiziario a sua carico.







Con una torsione purtroppo tipica nel dibattito pubblico degli ultimi anni, Marino sceglie di investire la Procura di un ruolo politico che non ha né deve avere, affidando di fatto al Procuratore capo Pignatone il compito di decidere se il sindaco di Roma può restare al suo posto. Peggio della evidente sgrammaticatura, c’è la catena di equivoci ed errori che rischia di azionarsi e, peraltro, abbattersi sul suo stesso ideatore prima ancora che sui cittadini romani.







L’iter giudiziario è infatti tutt’altro che concluso: cosa dovrebbe fare Marino se, come è possibile, alle fine delle sue verifiche la Procura decidesse di indagarlo? Seguendo il suo schema, dovrebbe tornare alla conferma delle dimissioni e riversare così sul Campidoglio nuova confusione e discredito.



L’eventuale giravolta di Marino è una minaccia puntata contro una macchina amministrativa che aspetta l’imminente nomina del commissario e deve confrontarsi con una ristrettezza di tempi - il Giubileo è alle porte, i dossier si accumulano, i servizi si inceppano - che fa persino più paura delle ristrettezze finanziarie. Il puntiglio di Marino può essere compreso umanamente ma non politicamente: occorre ridare alla città una amministrazione per tamponare le emergenze e creare le condizioni migliori per il ritorno dei romani alle urne. È ora di voltare pagina.







Marino non vuol vedere che non saranno gli atti dei pm - siano a lui favorevoli o no - a surrogare i voti del Consiglio comunale e che non è l’eventuale rilevanza penale dei suoi comportamenti il debito di cui gli chiede conto l’opinione pubblica romana, certo con più titoli del suo partito. La vicenda degli scontrini si è gonfiata fino a schiacciarlo perché arrivata al culmine di una serie di pasticci e leggerezze che non cancellano l’estraneità del sindaco rispetto al malaffare di Mafia capitale ma neanche le ragioni della sua caduta.</column>
        </table>
        <table name="tblWebData">
            <column name="Article">Via al processo Mafia capitale. «Il Comune di Roma si è costituito parte civile»,



ha annunciato l'assessore alla Legalità Alfonso Sabella uscendo dal Tribunale, dove oggi ha sostituito il sindaco Ignazio Marino per l'avvio del processo.







Finirà nel maxi processo in calendario il 5 novembre con 45 imputati tra cui anche Massimo Carminati, la posizione dell'ex Dg Ama Luigi Fiscon. Il gup Anna Criscuolo ha infatti respinto la richiesta dei legali di Fiscon che chiedevano che il loro assistito fosse giudicato con rito abbreviato condizionato all'audizione di 26 testimoni. La difesa dell'ex Dg ha quindi scelto di proseguire il procedimento con rito ordinario e ha disposto che la sua posizione sia riunita a quegli altri già in calendario per il 5 novembre davanti alla X sezione del tribunale penale collegiale. Prosegue invece l'udienza gup nei confronti degli altri quattro imputati. «Riteniamo la posizione di Giovanni Fiscon diversa da quella di tutti gli altri e pertanto volevamo distaccarci dal gruppone, da questa rete che ha catturato tutte queste persone - ha commentato l'avvocato Sciullo - Bisogna avere il coraggio e la forza, ma soprattutto la serenità di analizzare e sviscerare le singole posizioni. Noi riteniamo che già questi 26 testimoni potessero fare chiarezza già in questa fase. Ci rendiamo conto che i tempi della giustizia sono diversi e pertanto andremo nella sede fisiologica che è quella dibattimento dove porteremo circa 50 testi per chiarire la posizione di Fiscon».







«La costituzione di parte civile non è del sindaco Ignazio Marino ma di Roma Capitale e Roma Capitale è rappresentata da un assessore delegato dal sindaco in carica», ha precisato Sabella, uscendo dall'aula nel quale è in corso il primo processo - con rito abbreviato - per una delle tranche dell'inchiesta Mafia capitale. Sabella, che rispondeva a chi gli domandava il perché della sua presenza a Piazzale Clodio ha precisato che «non c'è nulla di strano nulla di anomalo, sarebbe stato il mio compito perché sono l'assessore alla legalità».







«Per me è la prima e credo l'ultima in tribunale da assessore», ha affermato poi Sabella, lasciando il palazzo di giustizia. «Lo scopo - ha continuato Sabella in merito alla costituzione di parte civile depositata - è quello di ottenere risarcimenti per i danni materiali, morali e funzionali. Soprattutto funzionali, che sono quelli che mi premono di più perché sono le funzioni statutarie che Roma Capitale ha nei confronti dei cittadini».







Il presidente del Pd Matteo Orfini. «Come abbiamo annunciato ad agosto, il Pd romano si costituirà parte civile nel processo su Mafia capitale. A breve incontreremo nuovamente gli avvocati per ultimare gli atti, poi entro il 5 novembre depositeremo l'istanza». Lo dice il presidente del Pd Matteo Orfini, interpellato alla Camera. A chi gli chiede se sarà ascoltato al processo, in quanto commissario del partito a Roma, Orfini risponde: «Vedremo, se i magistrati lo ritengono necessario».</column>
        </table>
        <table name="tblWebData">
            <column name="Article">In Procura per chiarire tutto, escludendo ogni responsabilità. E per evitare soprattutto che le notizie sullo scontrini-gate possano in qualsiasi modo confondersi, nelle cronache giudiziarie di questi giorni, «con i processi che partono contro il vero malaffare, che ho contribuito a far emergere e che stavo cacciando da questa città», come ha più volte ripetuto ai suoi collaboratori. Ignazio Marino sta vivendo con grande intensità questi giorni, gli ultimi da passare a Palazzo Senatorio, con la rabbia di chi è fermamente convinto di essere stato «tirato in ballo» in una vicenda nella quale non sente di avere alcuna responsabilità. Da qui la sua decisione di presentarsi in Procura per rendere dichiarazioni spontanee, nonostante non sia indagato: oggi è in programma la prima udienza di un procedimento legato a Mafia Capitale, il 5 novembre partirà il maxi-processo al Mondo di mezzo.







var id=85025



LO SFOGO



E il chirurgo dem di stare sulle cronache giudiziarie in questi giorni non ne ha alcuna voglia, ritiene profondamente ingiusto che la vicenda possa in qualche modo sovrapporsi, anche semplicemente per coincidenze di calendario, con i processi che riguardano i grandi scandali abbattutisi sull'amministrazione capitolina negli anni passati. In tanti gli avevano consigliato di non affrettarsi, visto che la Procura non ha ancora preso decisioni sul fascicolo aperto, ma lui ha deciso di presentarsi lo stesso a piazzale Clodio. Anche se questa mattina, all'udienza sul rito abbreviato che vedrà alla sbarra i primi cinque imputati, tra cui l'ex direttore generale dell'Ama, la presenza del sindaco è in forte dubbio. «Io sono stato il principale avversario di questa gente, che ora viene giustamente processata - si sfoga Marino - Mentre io, che ho la coscienza pulita, devo chiarire tutto per allontanare ogni minimo dubbio».







L'ATTESA



Ieri, per la prima volta da quando ha annunciato le sue dimissioni, Marino non è andato nel suo ufficio di Palazzo Senatorio, passando la giornata tra il suo appartamento e lo studio dell'avvocato Enzo Musco, che lo ha poi accompagnato in Procura. Tempo di rivedere tutti i punti critici che emergevano dagli esposti sulle spese di rappresentanza, presentati a piazzale Clodio dal Movimento 5 stelle e da Fratelli d'Italia, e riepilogare punto su punto le relative spiegazioni da fornire ai magistrati. Con lui il suo braccio destro Roberto Tricarico, l'esponente del “cerchio magico” che il primo cittadino continua a sentire più vicino in questo momento, e che lo ha seguito anche in Procura.







LA DEPOSIZIONE



Per oltre quattro ore Marino ha parlato di quelle cene, degli scontrini e di tutte le spese effettuate con la carta di credito intestata al Comune di Roma. Il sindaco ha respinto le accuse, consegnando la documentazione e sottolineando che «tutte le sottoscrizioni a mio nome in calce a tali giustificativi non sono autentiche, come può facilmente rilevarsi a occhio nudo». Nella sua ricostruzione il chirurgo ha cercato di fornire elementi utili a chiarire tutti i passaggi relativi all'utilizzo della carta di credito spiegando, a suo dire, che non c'è stata alcuna attività illecita. «Nella quasi totalità dei giustificativi - ha spiegato - si ricollega la causale della cena alla tipologia dell'ultimo appuntamento programmato nell'attività istituzionale della giornata». Sul fronte carte di credito, infine, ha spiegato che non era stato lui a chiederle e che «il riallineamento del plafond da 10 a 50 mila euro, come era nella precedente amministrazione, non è stato richiesto da me». In sostanza, ha concluso, non «ho mai utilizzato denaro pubblico per finalità estranee a quelle consentite». Le decisioni sul prosieguo dell'inchiesta, adesso, spettano ai giudici.</column>
        </table>
        <table name="tblWebData">
            <column name="Article">Si comincia oggi, con i primi cinque imputati per Mafia Capitale. E in aula, al processo con rito abbreviato che vede alla sbarra l'ex direttore generale dell'Ama Giovanni Fiscon, avrebbe dovuto presentarsi per la costituzione di parte civile proprio Ignazio Marino, che all'ultimo momento avrebbe invece cambiato idea. Una scelta simbolica che, a prescindere dalla presenza in aula dell'ex sindaco, assumerà un valore ancora più forte il prossimo 26 ottobre quando, sempre con rito abbreviato, l'ex primo cittadino figurerà come controparte del suo ex assessore Daniele Ozzimo e del consigliere di maggioranza, Massimo Caprari, entrambi alla sbarra per corruzione. Anche quello sarà un processo con rito abbreviato che, in caso di condanna, garantirà lo sconto di un terzo della pena agli imputati. E parte civile nel processo sarà anche il ministero dell'Interno. Non saranno citati testi dai pm, ma le difese hanno chiesto di sentire numerose persone, anche l'ex sindaco Alemanno.







var id=85025



GLI ABBREVIATI



In dieci hanno scelto di sottrarsi al maxiprocesso che il 5 novembre vedrà nella stessa aula “il mondo di sopra” e il “mondo di sotto”, universi apparentemente così distanti che Massimo Carminati teneva insieme. Oggi con la certezza dello sconto di un terzo della pena sbarra, davanti al gip Anna Criscuolo, oltre a Giovanni Fiscon, ex dg dell'Ama accusato di corruzione aggravata dall'avere favorito la cupola di Carminati, ci saranno anche Emanuela Salvatori, la dipendente del Comune accusata di corruzione aggravata per avere favorito il finanziamento di 150 mila euro a una coop di Buzzi in cambio della promessa di assunzione per la figlia e di un compenso di 1300-1500 euro; Emilio Gammuto, fidatissimo di Salvatore Buzzi e accusato di corruzione aggravata; Raffaele Bracci, indagato di usura; Fabio Gaudenzi, ritenuto dagli inquirenti componente dell'organizzazione, un uomo di Carminati, con il quale, sempre secondo i pm, il “Nero” ha un «comune passato criminale e di militanza nelle fila della destra eversiva».







I POLITICI



Meno di una settimana dopo, davanti al gup Alessandra Boffi, invece, comincerà il processo ai primi due politici. Per l'ex assessore Daniele Ozzimo, l'accusa è di essere stato «al servizio di Buzzi», agevolando le delibere sui debiti fuori bilancio e la proroga delle convenzioni sul verde pubblico. Per i pm l'ex assessore avrebbe ottenuto 20mila euro come contributo elettorale e l'assunzione di una donna in una coop. Anche Massimo Caprari, ex capogruppo e unico componente del Centro democratico, arrestato nell'ultima tranche dell'inchiesta, avrebbe votato la delibera sui debiti fuori bilancio del 2014 in cambio di assunzioni o promesse in denaro. «Mille euro al mese» è la cifra che chiedeva al telefono a Buzzi. Abbreviato anche per Gerardo e Tommaso Addeo che, collaboratori di Luca Odevaine. Per conto dell'ex componente del Tavolo di coordinamento per i rifugiati, avrebbero curato la predisposizione della documentazione fittizia per giustificare le somme incassate dalle fondazioni e dalle società dell'ex componente del Tavolo per i rifugiati. Anche Paolo Solvi, ex direttore del porto turistico di Ostia, ha scelto il rito alternativo. Era l'uomo di fiducia di Andrea Tassone, ex presidente del X municipio. Per l'accusa avrebbe mediato tra Buzzi e il minisindaco di Ostia mettendosi in tasca 3mila euro dei 30mila richiesti da Tassone.</column>
        </table>
        <table name="tblWebData">
            <column name="Article">L'ex assessore comunale di Roma, Daniele Ozzimo, sarà giudicato con rito abbreviato il prossimo 26 ottobre nell'ambito del procedimento per Mafia Capitale.







L'ex responsabile per le politiche della Casa ha chiesto di essere giudicato con il rito alternativo davanti al gup Alessandra Boffi assieme ad altre quattro persone: il consigliere comunale di Centro Democratico, Massimo Caprari, Gerardo e Tommaso Addeo, collaboratori di Luca Odevaine, Paolo Solvi collaboratore dell'ex presidente del X Municipio, Andrea Tassone.







Nei confronti degli imputati l'accusa della Procura di Roma è di corruzione. Nel procedimento risultano parti offese il Comune di Roma, la Regione Lazio, il Consorzio Calatino 'Terra d'accoglienzà.







E sempre il 26 ottobre prossimo, davanti al gup Boffi ci sarà l'udienza per l'esame della proposta di patteggiamento concordata dalla procura con quattro ex dirigenti della cooperativa «La Cascina» coinvolti nell'inchiesta su Mafia Capitale. Sono Francesco Ferrara, Domenico Cammisa, Salvatore Menolascina e Carmelo Parabita.







Le pene concordate sulle quali dirà l'ultima parola il gup vanno da due anni e otto mesi (Ferrara) a due anni e sei mesi di reclusione (gli altri tre). Tutti sono accusati di corruzione nei confronti di Luca Odevaine, già appartenente al Tavolo di Coordinamento Nazionale sull'accoglienza per i richiedenti e titolari di protezione internazionale, al fine di ottenere l'appalto per la gestione del Cara di Mineo.







Al riguardo i quattro, difesi dagli avvocati Massimo Biffa, Giovanni Ceola e Francesco Rotunno, hanno messo a disposizione della procura, che ha provveduto al sequestro, 400 mila euro, l'equivalente della corruzione loro attribuita.</column>
        </table>
        <table name="tblWebData">
            <column name="Article">Diviene indispensabile, anzi urgente, in questa temperie travagliata e densa di incognite, riconoscere agli abitanti (permanenti e occasionali) della città di Roma, capitale d’Italia, una dote magnifica e progressiva: la pazienza. Una pazienza generosa, ampia, cangiante che vibra di luce proprio nelle mille e mille vicissitudini quotidiane. Un premio alla pazienza che consente alla metropoli di reggere l’urto immane di una catena di disgraziate circostanze che infieriscono sulla qualità della sua vita. Un premio meritato perché frutto di una enorme quantità di piccole e meno piccole rinunce, di arrabbiature più o meno furiose, di inciampi solo raramente leggeri e scusabili. I romani non si sono affatto rassegnati di fronte a Mafia Capitale e il suo infinito codazzo di corruttele, lo sfarinamento della Giunta capitolina, l’ammaccamento non solo d’immagine del glorioso Pd cittadino, la caduta verticale e fragorosa con gaffes marziane ( ah, se le avesse viste Flaiano) del primo cittadino, il frastuono di un irrompente elicottero funerario sopra il cielo di san Paolo che, questo silenziosamente, disperde petali di rose rosse sul feretro di un malavitoso incoronato boss e travestito nei manifesti a lutto da Papa.







Poi c’è da registrare, alla voce speranza, l’ultima a morire, l’arrivo ormai prossimo assieme al supercommissario Franco Gabrielli già all’opera del soave ciclone Giubileo straordinario della Misericordia, dei milioni di fedeli e di turisti che lo avvolgeranno di gloria e, infine, del commissario prefettizio con le tasche piene di pieni poteri, insomma di colui che a tutti gli effetti prenderà le decisioni che avrebbe dovuto prendere Ignazio Marino. Al contrario i cittadini dell’Urbe, con Dna rafforzato da migliaia di anni di storia, osservano con rabbia trattenuta un disfacimento quotidiano che ha del programmato: un piano tanto dettagliato, sfaccettato, complesso, ramificato, così perfetto non lo potrebbe mettere in scena davvero nessuno.







È come se fossimo dentro una congiuntura astrale straordinaria e multiforme capace di regalarci ogni giorno il pacco dono del degrado, della fatica di muoversi, del rischio di inciampare, di aggiornarci sull’andamento degli scandali, delle mazzette, delle aste truccate o meglio inesistenti. Le foglie dei platani ingialliscono creando scenari stupefacenti con l’avanzare dell’autunno (Ungaretti?) sugli alberi ma il vento e la stagione presto le porteranno a terra a nutrire il tappeto che ingigantirà a dismisura e le piogge previste e prevedibili provvederanno come d’abitudine a intasare le cadatoie (i tombini!) che presto nel saliscendi delle strade e delle piazze creeranno laghetti scuri, melmosi, trappole per improvvidi automobilisti.







Non è questo della vegetazione assassina il problema di chi prende i mezzi pubblici perché gli autobus si fermano prima della pioggia e la Metro si incaglia ogni santo giorno in un guasto tecnico per la cui riparazione non occorrono mai meno di quattro o cinque ore, più della metà di una giornata di lavoro. Perfino l’ex assessore Stefano Esposito che aveva accettato la delega ai Trasporti, in tv, ha rivelato che il suo primo atto al mattino è di volgere gli occhi al cielo e di pregare che non accada niente. Lo sorregge una grande fede perché le sue preghiere sono regolarmente inascoltate. Non vede l’ora di tornarsene a tempo pieno al Senato, specie dopo aver scoperto che negli ultimi quattro anni all’Atac gli appalti si distribuivano evitando la noiosa pratica delle gare d’appalto e la pratica si risolveva come in un giro di carte, come una partita a briscola.







Se fosse per lui, Alfonso Sabella avrebbe già ordinato quintali di manette. Non per giustizialismo ma per analisi accurata delle deviazioni molto penalmente rilevanti riscontrate da quanto ha accettato di lasciare la Procura dov’era pubblico ministero per traslocare sotto la statua di Marc’Aurelio. Abituato per anni a dare la caccia ai massimi latitanti della mafia siciliana, con vistosi successi da rivendicare, Sabella vorrebbe rimescolare quasi tutta la dirigenza capitolina, ben sapendo che là in mezzo c’è pure tanta gente per bene, onesta, leale e competente. Il fatto è che il fenomeno del malaffare.







L’intreccio tra gli appalti e la dirigenza si è stretto con gli anni e le distrazioni in un nodo che è impossibile sciogliere: si può solo tagliare di netto. Intanto il “64”, che porta a Termini, divenuto simbolico perché sconosciuto all’assessore Esposito che avrebbe dovuto colmarne i ritardi, continua a viaggiare come un ferrovecchio, rincasando la sera in immensi garage dove il 40 per cento dei mezzi è in attesa di una riparazione che tarderà ad arrivare perché non ci sono pezzi di ricambio e le gare per l’acquisto di sfavillanti autobus è rinviato perché la gara è andata deserta. Così, con pazienza innata e immutata, i romani reggono la stagione dei disastri. Ma qualcosa avanza: la rabbia. Una brutta bestia, silenziosa e feroce, capace di apparire all’improvviso e manifestarsi in tutta la sua forza devastatrice. La forza di chi decide di smettere di credere che Roma non sia immortale per niente, che lo sia sul serio, e che questi anni brutti presto saranno un lontano ricordo. E’ però prudente e necessario non sfidare oltre la sacrosanta pazienza. La rabbia è come il virus dell’influenza: irrompe all’improvviso e non guarda in faccia a nessuno.</column>
        </table>
        <table name="tblWebData">
            <column name="Article">Diviene indispensabile, anzi urgente, in questa temperie travagliata e densa di incognite, riconoscere agli abitanti (permanenti e occasionali) della città di Roma, capitale d’Italia, una dote magnifica e progressiva: la pazienza. Una pazienza generosa, ampia, cangiante che vibra di luce proprio nelle mille e mille vicissitudini quotidiane. Un premio alla pazienza che consente alla metropoli di reggere l’urto immane di una catena di disgraziate circostanze che infieriscono sulla qualità della sua vita. Un premio meritato perché frutto di una enorme quantità di piccole e meno piccole rinunce, di arrabbiature più o meno furiose, di inciampi solo raramente leggeri e scusabili. I romani non si sono affatto rassegnati di fronte a Mafia Capitale e il suo infinito codazzo di corruttele, lo sfarinamento della Giunta capitolina, l’ammaccamento non solo d’immagine del glorioso Pd cittadino, la caduta verticale e fragorosa con gaffes marziane ( ah, se le avesse viste Flaiano) del primo cittadino, il frastuono di un irrompente elicottero funerario sopra il cielo di san Paolo che, questo silenziosamente, disperde petali di rose rosse sul feretro di un malavitoso incoronato boss e travestito nei manifesti a lutto da Papa.







Poi c’è da registrare, alla voce speranza, l’ultima a morire, l’arrivo ormai prossimo assieme al supercommissario Franco Gabrielli già all’opera del soave ciclone Giubileo straordinario della Misericordia, dei milioni di fedeli e di turisti che lo avvolgeranno di gloria e, infine, del commissario prefettizio con le tasche piene di pieni poteri, insomma di colui che a tutti gli effetti prenderà le decisioni che avrebbe dovuto prendere Ignazio Marino. Al contrario i cittadini dell’Urbe, con Dna rafforzato da migliaia di anni di storia, osservano con rabbia trattenuta un disfacimento quotidiano che ha del programmato: un piano tanto dettagliato, sfaccettato, complesso, ramificato, così perfetto non lo potrebbe mettere in scena davvero nessuno.







È come se fossimo dentro una congiuntura astrale straordinaria e multiforme capace di regalarci ogni giorno il pacco dono del degrado, della fatica di muoversi, del rischio di inciampare, di aggiornarci sull’andamento degli scandali, delle mazzette, delle aste truccate o meglio inesistenti. Le foglie dei platani ingialliscono creando scenari stupefacenti con l’avanzare dell’autunno (Ungaretti?) sugli alberi ma il vento e la stagione presto le porteranno a terra a nutrire il tappeto che ingigantirà a dismisura e le piogge previste e prevedibili provvederanno come d’abitudine a intasare le cadatoie (i tombini!) che presto nel saliscendi delle strade e delle piazze creeranno laghetti scuri, melmosi, trappole per improvvidi automobilisti.







Non è questo della vegetazione assassina il problema di chi prende i mezzi pubblici perché gli autobus si fermano prima della pioggia e la Metro si incaglia ogni santo giorno in un guasto tecnico per la cui riparazione non occorrono mai meno di quattro o cinque ore, più della metà di una giornata di lavoro. Perfino l’ex assessore Stefano Esposito che aveva accettato la delega ai Trasporti, in tv, ha rivelato che il suo primo atto al mattino è di volgere gli occhi al cielo e di pregare che non accada niente. Lo sorregge una grande fede perché le sue preghiere sono regolarmente inascoltate. Non vede l’ora di tornarsene a tempo pieno al Senato, specie dopo aver scoperto che negli ultimi quattro anni all’Atac gli appalti si distribuivano evitando la noiosa pratica delle gare d’appalto e la pratica si risolveva come in un giro di carte, come una partita a briscola.







Se fosse per lui, Alfonso Sabella avrebbe già ordinato quintali di manette. Non per giustizialismo ma per analisi accurata delle deviazioni molto penalmente rilevanti riscontrate da quanto ha accettato di lasciare la Procura dov’era pubblico ministero per traslocare sotto la statua di Marc’Aurelio. Abituato per anni a dare la caccia ai massimi latitanti della mafia siciliana, con vistosi successi da rivendicare, Sabella vorrebbe rimescolare quasi tutta la dirigenza capitolina, ben sapendo che là in mezzo c’è pure tanta gente per bene, onesta, leale e competente. Il fatto è che il fenomeno del malaffare.







L’intreccio tra gli appalti e la dirigenza si è stretto con gli anni e le distrazioni in un nodo che è impossibile sciogliere: si può solo tagliare di netto. Intanto il “64”, che porta a Termini, divenuto simbolico perché sconosciuto all’assessore Esposito che avrebbe dovuto colmarne i ritardi, continua a viaggiare come un ferrovecchio, rincasando la sera in immensi garage dove il 40 per cento dei mezzi è in attesa di una riparazione che tarderà ad arrivare perché non ci sono pezzi di ricambio e le gare per l’acquisto di sfavillanti autobus è rinviato perché la gara è andata deserta. Così, con pazienza innata e immutata, i romani reggono la stagione dei disastri. Ma qualcosa avanza: la rabbia. Una brutta bestia, silenziosa e feroce, capace di apparire all’improvviso e manifestarsi in tutta la sua forza devastatrice. La forza di chi decide di smettere di credere che Roma non sia immortale per niente, che lo sia sul serio, e che questi anni brutti presto saranno un lontano ricordo. E’ però prudente e necessario non sfidare oltre la sacrosanta pazienza. La rabbia è come il virus dell’influenza: irrompe all’improvviso e non guarda in faccia a nessuno.</column>
        </table>
        <table name="tblWebData">
            <column name="Article">Nel 1818, in piena Restaurazione, un ambasciatore chiese al re di Francia come fosse possibile governare un Paese uscito dal terremoto della Rivoluzione e delle guerre Napoleoniche. Il sovrano rispose placido: «Abbiamo lasciato la burocrazia».



Non era una battuta. La struttura amministrativa di Stato, Regioni e Comuni è solo apparentemente un’ausiliaria sacrificata della politica: in realtà essa ne rappresenta il braccio secolare, reso efficiente dal monopolio conoscitivo di norme astruse e dalla duratura presenza garante di continuità. Se, da un lato, essa affranca questi organismi vitali dalle oscillanti fortune elettorali e dai vorticosi mutamenti di cariche, essa tuttavia ne condiziona l’evoluzione, perché costituisce un ingranaggio collaudato ed esclusivo, difficilmente rinnovabile.



Se va bene, consente la rinascita della Francia dopo lo sfacelo dell’Impero. Se va male, crea la sedimentazione di mafia capitale. L’imminenza del processo romano, che squadernerà gli splendori e le miserie dei cortigiani del sottobosco capitolino, può, nella sua dolorosa essenza, costituire un’occasione culturale e politica per domandarsi come questo sia potuto accadere, e cosa si debba fare per evitare che si ripeta. E per aggredire il mostro di una macchina burocratica, come quella del Campidoglio, che è all’origine di ogni male. I precedenti aiutano.







Quando, nel ’92, esplose tangentopoli, noi magistrati avvertimmo che se le responsabilità penali erano essenzialmente riconducibili alla corruzione politica, quelle operative erano addebitabili a una burocrazia quantomeno ossequiosa e supina alle direttive dei partiti. In altre parole, se gli appalti venivano ottenuti con la classica bustarella al ministro, la loro assegnazione formale, seguendo le procedure, era opera dei dirigenti e delle commissioni tecniche. Insomma, la cinghia di trasmissione tra corruttore e corrotto era costituita proprio da quel corpo, inossidabile e inamovibile, che ella fine firmava i contratti, le varianti e le liquidazioni dei costi.



Purtroppo è avvenuto il contrario di quanto avevamo auspicato. Non solo la burocrazia è rimasta lì, più o meno con le stesse facce e le stesse funzioni, ma, nel progressivo indebolimento della politica ne ha occupato i ruoli ed ereditato l’avidità. Con la conseguenza che, nelle inchieste recenti, da Roma a Venezia, la quantità di politici indagati si è sostanzialmente ridotta a fronte di un aumento esponenziale di dirigenti, controllori, e alti funzionari esecutivi sostituitisi ai partiti nella stessa insaziabile voracità.







Per fermare, o rallentare, questa deriva perniciosa, occorrono tre cose. La prima è, ovviamente, un recupero di credibilità e di autorevolezza della politica, non solo centrale, che per fortuna pare stia avvenendo, ma anche periferica, che invece è di là da venire. La seconda, che ne consegue, è un’operazione estesa e intensa, condotta con pazienza certosina e rigore domenicano, per individuare ed eliminare, senza indulgenze e senza appello, le sacche infette del privilegio e dell’arbitrio. La terza, meno difficile e ancor più utile delle prime due, è l’eliminazione degli strumenti che consentono questa incontrollabile discrezionalità, feconda madre di corruzione. Questi strumenti sono, come abbiamo scritto più volte, le leggi, i regolamenti, le circolari ecc. che conferiscono al burocrate un potere sovrano, oscuro e misterioso, esponendo il cittadino a richieste vessatorie e ad accomodamenti criminali. Ridurre le norme e renderle più chiare, questa è la ricetta finale.







Ciò non significa eliminare o umiliare la burocrazia. Al contrario, la stragrande maggioranza dei suoi membri, onesti e capaci servitori, sarebbe la prima a trarre vantaggio da questa bonifica. E la politica non compirebbe un atto di arroganza, ma solo di saggezza e responsabilità: ricordando l’insegnamento del filosofo che non si diventa padroni di un cavallo o di una nave rinunciando a servirsene, ma dirigendoli da maestri.</column>
        </table>
        <table name="tblWebData">
            <column name="Article">Città del Vaticano Papa Bergoglio è circondato da nemici. Dentro e fuori Santa Marta ci sono ambienti che remano contro, che vorrebbero che lasciasse, che gettasse la spugna. Tra i cardinali vengono annoverati Tarcisio Bertone e Raymond Leo Burke. All’esterno, invece, la lista delle forze ostili è piuttosto variegata e include multinazionali, circoli finanziari, governi, mafia, terroristi islamici, trafficanti d’armi, prelati arraffoni e monsignori minacciati dal loro potere curiale. A tracciare una mappa della geografia anti-Francesco è un giornalista dell’Avvenire, Nello Scavo, che ha scritto un libro, “I nemici di Francesco. Chi vuole screditare il Papa. Chi vuole farlo tacere. Chi lo vuole morto” (Piemme). Già nei primi mesi di pontificato apparve chiaro che per la gendarmeria vaticana proteggere il Papa sarebbe stato un bell’impegno. Non solo perché Francesco cerca il contatto diretto con la gente, si getta nella mischia, tra la folla, per abbracciare anziani e ammalati, salendo e scendendo dalla papa mobile. Le minacce sulla sua sicurezza sono diverse. “Più gli interenti di Francesco – scrive Nello Scavo - si fanno decisi, più i lupi tornano a fare branco. I pretesti sono i più svariati, dal dibattito sul sinodo per la famiglia alla difesa dei valori non negoziabili. Del resto i lupi sanno che possono contare su una nutrita schiera di intellettuali, giornalisti ed esponenti politici pronti a dare man forte alla strana alleanza degli antipapisti”.







Alla vigilia del viaggio nelle Filippine Francesco ha confidato in un’intervista: “Ho detto al Signore: ‘Tu prenditi cura di me. Ma se la tua volontà è che io muoia o che mi facciano qualcosa, ti chiedo un solo favore: che non mi faccia male. Perché io sono molto fifone per il dolore fisico’. Successivamente si è saputo che i servizi segreti di Manila, scongiurarono un attentato e anche recentemente, negli Usa, vi è stato un arresto. A questo si aggiungono le minacce Isis che più volte hanno fatto riferimento a “Roma” intesa come capitale della cristianità. Ma ci sono molti modi per colpire una persona: screditare e irridere sono tra questi”.</column>
        </table>
        <table name="tblWebData">
            <column name="Article">Primo novembre, Ognissanti, ultimo giorno di Ignazio Marino da sindaco di Roma. Come tutti gli anni, c'Ã¨ in programma la tradizionale cerimonia al cimitero monumentale del Verano. Marino si presenta, come sempre fanno i sindaci in questa occasione, con la fascia tricolore. E incontra Papa Francesco, lo accoglie, gli sorride, gli stringe la mano, esattamente come avvenuto lo stesso giorno del 2014. Ecco, la mini melina di Marino che ha lasciato trascorrere un week-end tra l'annuncio delle dimissioni e la firma della lettera che avrebbe fatto scattare il conto alla rovescia dei venti giorni previsti dalla legge, potrebbe avere questa banale spiegazione. Potrebbe celare un obiettivo di Marino: essere ancora sindaco il primo novembre, per incontrare di nuovo papa Bergoglio in un evento pubblico. SÃ¬, proprio Francesco, che con l'ormai storica esternazione sul volo dagli Stati Uniti a Roma, in cui spiegava, con inusuale puntiglio, di non avere invitato Marino, ha scritto la parola fine alla legislatura. Molto di piÃ¹ di qualsiasi mozione di sfiducia e perfino di un diktat di Matteo Orfini. PerchÃ© se non ci fosse stato quel Â«non l'ho invitato io, chiaro?Â», non ci sarebbe stata la scia di veleni su spese di rappresentanza, scontrini, e tutto ciÃ² che ne Ã¨ conseguito.







IL PRECEDENTE



E pensare che il primo novembre del 2014 i rapporti tra il Santo Padre e il sindaco di Roma erano ancora buoni, almeno in apparenza. Certo, Marino aveva giÃÂ sfidato la Prefettura registrando i matrimoni gay contratti all'estero, un provvedimento certamente non gradito dal Vaticano. Ma le cronache sull'incontro del primo novembre 2014 al Verano tra Marino e il Santo Padre raccontano di una conversazione privata, di qualche minuto. Di papa Francesco che appoggia una mano sulla spalla di Marino, giÃÂ in versione barbuta (Â«una volta il Papa mi chiese se volevo assomigliare a San FrancescoÂ», racconterÃÂ il sindaco). Parlano di progetti per le persone piÃ¹ deboli, soprattutto per i bambini figli di immigrati e profughi che arrivano a Roma e necessitano di assistenza. In quell'occasione, come sempre avviene ad Ognissanti, papa Bergoglio celebra la messa al Verano.







ANCORA TU



Fin qui il 2014. Bene, cosa succederÃÂ tra meno di tre settimane, quando il Santo Padre tornerÃÂ al Verano e quando ad accoglierlo, come vuole la tradizione, ci sarÃÂ di nuovo il sindaco Marino? Bella domanda. Fino ad oggi, erano circolate varie ipotesi sulla mini melina di Ignazio. Qualcuno aveva pensato che avrebbe aspettato la fine di questa settimana, in modo da presentarsi con fascia tricolore alla prima udienza del processo su Mafia Capitale. In realtÃÂ , scrivendo la lettera lunedÃ¬, Marino ha smentito questo scenario, anche perchÃ© comunque potrÃÂ presentarsi a un altro processo legato a Mafia Capitale, quello che vede tra gli imputati l'ex direttore generale dell'Ama. Dunque, se nel caos successivo al giovedÃ¬ in cui il sindaco ha visto cedergli il terreno sotto i piedi, Marino e ormai celebre cerchio magico, hanno davvero avuto un piano nel programmare il countdown dei venti giorni, allora l'obiettivo finale potrebbe essere piÃ¹ interessante: accogliere, sorridente, nel suo ultimo giorno da sindaco, papa Francesco al Verano. ChissÃÂ se il blitz per la benedizione finale riuscirÃÂ .





Â</column>
        </table>
        <table name="tblWebData">
            <column name="Article">Nessun nome e nessuna decisione. Il previsto incontro tra Matteo Renzi e Angelino Alfano dedicato alla scelta del commissario da insediare in Campidoglio si è chiuso, ancora prima di cominciare, con un time-out: «C'è ancora tempo, almeno 20 giorni. Ne parleremo dopo il Consiglio dei ministri dedicato alla legge di stabilità». Venerdì prossimo.



Eppure qualche indicazione da palazzo Chigi e dal Nazareno trapela. Per prima cosa sembrano in calo le quotazioni del magistrato-assessore Alfonso Sabella. Il ministro Alfano, che per legge deve indicare il nome del commissario da nominare, è contrario all'ipotesi di un magistrato: per prassi l'incarico è sempre stato affidato a un prefetto o a un dirigente della PA. Salgono così le quotazioni di Mario Morcone, Bruno Frattasi, Luigi Varratta, Angelo Tranfaglia, Riccardo Carpino e Domenico Vulpiani.







Tutti, appunto, con il grado di prefetto. Ma non è escluso che il governo, vista l'importanza della Capitale, possa decidere di puntare su un grand commis. Sembra invece cadere l'ipotesi del super-manager: servirebbe una legge e 3mila euro di compenso mensile non invogliano i grandi nomi. Sabella, insieme a Marco Causi (vicesindaco uscente) e a Stefano Esposito (assessore ai trasporti), potrebbero però affiancare il super-commissario.







L'IDENTIKIT



Di certo, c'è che in queste ore si sta delineando l'identikit. Il super-commissario (e la sua mega-struttura di 9 membri) dovrà essere autorevole, competente e soprattutto «cinghia di trasmissione tra il governo e il Campidoglio per le opere del Giubileo». Perché, come dice il vicepresidente del Pd Matteo Ricci, «Renzi ha deciso di metterci la faccia». Non a caso l'altra sera il premier ha garantito: «Il Giubileo sarà un successo com'è stata l'Expo».







var id=108675











«MEGLIO TARDI CHE MAI»



Sull'addio di Marino, da palazzo Chigi esce solo una battuta: «Meglio tardi che mai». Ma il premier e il Pd hanno tirato un respiro di sollievo: sfiduciare il proprio sindaco sarebbe stato un disastro. Avrebbe reso la situazione del Pd romano ancora più drammatica. Tanto più che, giorno dopo giorno, Renzi è sempre più convinto che per andare alla elezioni con una minima chance di arrivare al ballottaggio, è indispensabile azzerare e rifondare il partito della Capitale. Rendendolo a propria immagine e somiglianza.







Per scongiurare che scatti subito il toto-candidato, il premier e segretario del Pd ha fatto sapere che della materia se ne occuperà dopo l'8 dicembre, dopo l'avvio del Giubileo. La spiegazione la dà Matteo Orfini, commissario romano e presidente del partito: «Dobbiamo prima mettere in sicurezza questo grande evento, preparare e rendere migliore la città all'Anno Santo completando i lavori. Solo dopo ci occuperemo dei possibili candidati».







Il problema è che molti già si chiamano fuori. Il primo è stato il prefetto Franco Gabrielli. Poi Raffaele Cantone, presidente dell'Anti-corruzione. E ieri si è fatto da parte il governatore del Lazio Nicola Zingaretti. Eppure, Renzi avrebbe puntato volentieri proprio su Gabrielli. Lo schema valido per il premier è quello di Milano dove vorrebbe al Comune il commissario all'Expo Giuseppe Sala. E i renziani del cerchio ristretto sono convinti che il premier non si arrenderà al niet del prefetto: «Gabrielli sarebbe il candidato ideale vista l'autorevolezza e la stima che gode tra i cittadini. Matteo farà di tutto per fargli cambiare idea».







Quel che è certo è che l'identikit tracciato da Renzi porta a una «personalità di indiscutibile prestigio e autorevolezza». «E questo anche perché», spiega un renziano doc, «la politica deve dimostrare ai cittadini di saper offrire soluzioni all'altezza della Capitale». Inutile dire che se Renzi riuscirà ad individuare un candidato di questo calibro, poi non lo getterà nella macelleria delle primarie. «Queste si faranno», spiegano al Nazareno, «ma saranno più un'incoronazione, un'investitura popolare, che delle primarie divisive simili a quelle che hanno portato Marino in Campidoglio». E le primarie si potrebbero svolgere tutte insieme, in una sorta di election day, il 7 febbraio: data già scelta per le consultazioni di Milano.







A complicare la partita potrebbe però esserci la lista civica guidata dal sindaco uscente. Ogni atto di Marino sembra portare a questo epilogo, compresa la decisione di presenziare (come parte civile) alla prima udienza nel processo contro mafia capitale. E sia Sel che l'ex dem Stefano Fassina (ieri c'è stato un incontro) guardano con interesse alle mosse di Marino. Questo perché i primi sondaggi danno la lista civica dell'ex chirurgo intorno all'8%. Non molto, ma si tratta di una cifra capace di tagliare fuori dal ballottaggio il candidato del Pd, a tutto vantaggio di grillini e centrodestra. Al Nazareno però non si mostrano allarmati: «Domenica ci saranno state 700-800 persone a sostenere Marino in Campidoglio, ieri una decina. Per un sindaco, ancorché uscente, non è certamente una popolarità entusiasmante...».



Il problema è che Marino sta esplorando anche l'ipotesi di concorrere alle primarie. E qui il Pd è davanti a un bivio. C'è chi suggerisce di “disarmare” il sindaco uscente offrendogli qualche incarico. Oppure di impedirgli di correre alle primarie. E c'è chi sta già studiando un regolamento per tagliare fuori tutti gli indagati. «Perché è quasi scontato», sostengono al Nazareno «che dopo la vicenda degli scontrini, Ignazio verrà indagato per peculato e falso».</column>
        </table>
        <table name="tblWebData">
            <column name="Article">Aveva ragione Andy Warhol che di Roma diceva che essa è un esempio di quello che succede quando i monumenti di una città durano troppo a lungo. Sono, però, i numeri sull’economia che fanno capire - meglio delle cronache giudiziarie che raccontano come la corruzione e la mafia abbiano occupato il vuoto lasciato dalla mancanza di idee e motivazioni - quanto la città sia oggi prigioniera dei fantasmi del suo passato. Imprigionata dalla stessa burocrazia che ne ha drogato, per anni, la crescita. E, soprattutto, priva di un’idea di futuro che la faccia sopravvivere alla crisi dello Stato Unitario di cui è Capitale. È questo il problema più grosso che si troverà ad affrontare chiunque fosse così sconsiderato dal volersi candidare a governare la città più bella del mondo.







I dati sulle esportazioni segnalano, nella maniera più immediata, in che misura un sistema economico territoriale sia competitivo: quelli su Roma dicono che - semplicemente - la Capitale è progressivamente uscita dall’“economia globale”, perdendo treni importanti, mentre litigava con se stessa.







Secondo Istat, lo scorso anno, la provincia di Roma (che coincide, di fatto, con la “città metropolitana”) ha esportato nel mondo meno di 8 miliardi di euro di beni e servizi, in caduta libera (-16%) negli ultimi due anni di psicodramma; laddove, al contrario, è, proprio, la capacità di vendere fuori dai confini nazionali che ha evitato al resto del Paese guai peggiori negli anni di crisi. Roma è per volume di esportazioni al quindicesimo posto in Italia, nonostante il fatto che è al primo per un Prodotto Interno Lordo che è evidentemente gonfiato dalle funzioni amministrative. Lontanissima da Milano, ma anche da Vicenza che esporta più del doppio; e decisamente distante (in rapporto al Pil) anche dalle capitali di un Mezzogiorno - di cui si lamenta la “scomparsa” - come Bari.







Del resto, Roma - nonostante la presenza delle ultime multinazionali con sede in Italia - innova pochissimo e i brevetti che deposita all’ufficio europeo che li protegge sono meno di quelli fatti registrare dalla provincia di Varese; piccola è l’industria manifatturiera non solo rispetto ai valori fatti registrare dalla provincia di Torino, ma anche da quella di Napoli. Del resto - ed è un dettaglio storico dietro al quale si nasconde la radice della “questione romana” che, secondo alcuni, è persino più importante di quella “meridionale” o di quella “del Nord” per capire la crisi italiana - Roma, nel 1870 quando caparbiamente i piemontesi la vollero Capitale del nuovo Regno, contava duecentomila abitanti (molti meno di Milano o di Napoli) che non avevano mai conosciuto la rivoluzione industriale e che, quindi, mai espressero la borghesia industriale e la classe operaia che nei due secoli scorsi sono state componenti essenziali nello sviluppo delle città.







Negli ultimi anni, con la crisi Roma si è mossa: nella direzione sbagliata però perché ancor di più si è abbracciata all’impiego pubblico. Oggi Roma non esporta più neppure un bottone, ma, se si leggono i dati regionalizzati della spesa pubblica, l’amministrazione pesa quanto per nessun’altra grande capitale europea: un terzo di ciò che l’Italia spende in difesa (nonostante la lontananza della Capitale dalle basi più importanti) o in beni culturali (nonostante il fatto che l’Italia si caratterizzi per essere il Paese dei mille campanili) è concentrato a Roma: nei ministeri che - nonostante le varie riforme federali - fanno ancora da gestione centralizzata di amministrazioni mal governate. Ciò dice che - rimanendo fermi - i peggiori guai devono ancora arrivare: una qualsiasi, drastica revisione della spesa non può che cominciare dalla gestione - ipertrofica, ridondante - che Roma fa di se stessa.







La strada che porta al futuro, tuttavia, non può che passare dal capovolgimento degli svantaggi competitivi in opportunità di crescita. A partire, proprio, dal traffico, dai beni culturali. Facendo innovazione proprio mentre stai affogando, come è stato suggerito provocatoriamente ad una conferenza sulle “città intelligenti” che si è tenuta ieri all’università Luiss.







Perché non anticipiamo, allora, a Roma (nella città nella quale - secondo uno studio dello scorso anno - un individuo passa in media più di duecento ore all’anno nella propria vettura) l’obiettivo europeo di rendere le città libere dalle automobili entro il 2050 (e di dimezzarle entro il 2030) visto che, peraltro, il Papa del Giubileo ha dichiarato “guerra” allo spreco dell’ambiente? Perché non facciamo, sul serio, di Roma il “museo del mondo” copiando, magari, quello che gli inglesi fanno in Scozia e i francesi in Provenza consentendo ai turisti del ventunesimo secolo di vivere l’esperienza che fecero i viaggiatori dell’Ottocento? Perché non puntiamo a mettere insieme la polvere di stelle che deve essere rimasta nella città che negli anni Sessanta riuscì ad essere la capitale del cinema mondiale, per attrarre a Roma talenti e studenti stranieri su un progetto di leadership creativa?







A Roma dovremmo dare, innanzitutto, le ambizioni che deve avere una capitale europea, prima di chiedere ulteriori risorse che senza idee finirebbero nella fornace che ha già bruciato miliardi. E soprattutto è indispensabile passare dagli annunci iperbolici alle realizzazioni concrete che le tecnologie ampiamente consentono. L’urgenza che parte dalla Capitale, vale, del resto, per l’intero Paese: ricominciare - subito - dalle città, dai luoghi dove si è formato il Presidente del Consiglio e diversi dei suoi ministri, per ricucire un patto sociale che si è lacerato.







Non è chiaro se la leadership per un progetto così impegnativo possa venire da un esame di coscienza da parte di una politica che ha - quasi dovunque - smesso di fare il suo mestiere; o dall’autocritica di una società non molto “civile” che, troppo spesso, ha oscillato tra la complicità e il cinismo. Di sicuro c’è bisogno di una visione che sia in grado di coinvolgere le persone in un cambiamento che è sfida alle abitudini individuali. Del pragmatismo che è necessario per non farsi impallinare dai dettagli di un appalto, dietro i quali si nasconde il diavolo di chi ha sviluppato una professionalità nell’opporsi al cambiamento per salvare se stesso. Di amministratori non compromessi dai ricatti; e di cittadini responsabili che non si limitano ad osservare da lontano. Se Roma non ci riesce, comincerà a rattrappirsi verso la dimensione provinciale alla quale il sogno unitario la strappò centocinquanta anni fa. E quel sogno che Roma incarna, andrà definitivamente in frantumi.</column>
        </table>
        <table name="tblWebData">
            <column name="Article">In tribunale con la fascia tricolore. Ignazio Marino riuscirà a partecipare al primo troncone del processo di Mafia Capitale. Non dovrà aspettare l'udienza generale del 5 novembre, però.







Il sindaco di Roma ha firmato questa mattina l'atto di costituzione di parte civile del Comune nel procedimento che coinvolge cinque imputati dell'inchiesta su Mafia Capitale. Sono coloro che hanno scelto il rito abbreviato. Tra questi l'ex direttore generale di Ama Giovanni Fiscone. L'udienza è in programma il 20 ottobre.







Discorso diverso per il maxi processo: in caso di dimissioni nel pomeriggio, cosa data per scontata il Campidoglio, Marino salvo ripensamenti rimarrà in carica fino al 2 novembre.</column>
        </table>
        <table name="tblWebData">
            <column name="Article">Chiedono al Pd di «ripensarci» e «smetterla con questa montatura». Dopo la manifestazione di sostegno di ieri in Campidoglio, alcuni manifestanti pro-Marino si sono riuniti davanti alla sede del Pd a Sant'Andrea delle Fratte, per protestare contro il partito che ha «tradito Ignazio Marino». «Roma democratica vuole Marino sindaco», «Ignazio non mollare», tra i cartelli in sostegno del chirurgo genovese.







E poi slogan polemici, come «Mafia capitale ringrazia Pd e Vaticano», «Il Vaticano detta le regole per il nuovo sindaco di Roma», «Vaticano+Pd di nuovo i fascisti in campidoglio, Renzi il nuovo duce». «Io spererei che qualche esponente del Pd scenda a parlare con noi», ha spiegato un manifestante. Per i presenti, Marino si è «messo contro il sistema», ha fatto «cose importantissime mai fatte da altre amministrazioni».



var id=108719







Tra i sostenitori di Marino intervenuti questa mattina - in numero minore rispetto a ieri in Campidoglio - davanti alla sede del Partito Democratico a Sant'Andrea delle Fratte, non ci sono solo elettori del sindaco. «Io ho votato Grillo, ma se Marino si ricandidasse voterei lui - spiega una manifestante - Mi sono resa conto che Marino stava percorrendo una buona strada e andava sostenuto. In fondo i grillini che sono onesti, vorrebbero fare le stesse cose che ha fatto lui».







Il sostegno di queste ore al sindaco, secondo un altro manifestante «fa rabbia perché è arrivato tardi. Appena la gente ha iniziato a prendere coscienza del tipo di lavoro che ha fatto ha iniziato ad apprezzare il sindaco».







E così anche i giornali: «La stampa adesso sta avendo un ripensamento. Hanno capito cos'hanno combinato», ha concluso. Un signore che regge un cartello «Marino resisti», spiega di aver «votato Pd e avuto la tessera Pci da quando sin da ragazzino. Oggi non voterei Pd. Marino sì, lo voterei».</column>
        </table>
        <table name="tblWebData">
            <column name="Article">Nello scontro tra Ignazio Marino e il Partito democratico si fronteggiano due supposte verità. Sostiene Marino di essere stato vittima di un complotto del suo stesso partito, che non tollerava la sua ansia di pulizia e ha sfruttato la prima occasione utile per liberarsene. Sostiene d’altra parte il Pd che Marino paga una lunga serie di errori di cui è responsabile in prima persona e che il suo passo indietro era la sola via praticabile. Una verità esclude l’altra, naturalmente. E comunque la prima sarebbe parzialissima, la seconda quantomeno tardiva. L’unica verità oggettiva alla quale, per ora, i romani non sembrano avere né accesso né diritto è quella sulle ricevute dei pasti consumati dal sindaco, il quale aveva una soluzione molto comoda per sfuggire al complotto che pretende ordito contro di lui: fare i nomi dei commensali che avevano partecipato alle cene di rappresentanza pagate con la carta del Comune oppure spiegare per quale ragione i giustificativi di spesa riportassero indicazioni smentite da tutte le persone e le istituzioni chiamate in causa.







Su questo, invece, il sindaco dimissionario ha dato solo una risposta sfuggente («Ci può essere stata qualche imprecisione»). Difficile dire se prevalga in Marino la cautela difensiva o una vera propria rimozione del fatto, utile a rafforzare nella parte di opinione pubblica a lui favorevole l’idea che il sindaco paghi solo una pretestuosa pignoleria. In ogni caso, questa rimozione non è tollerabile. Sostenere che si tratta di un episodio trascurabile, se paragonato alla corruttela che ha piagato e forse piaga tuttora l’amministrazione capitolina, è argomento fondato ma del tutto insufficiente per derubricare la questione a insignificante: l’uso del denaro pubblico da parte di un amministratore, che la cifra sia alta o bassa, non è mai tale.







Marino non pare poi rendersi conto che, quando lamenta di aver subito una disparità di trattamento, e cioè che l’attenzione rivolta ai suoi scontrini non c’è stata sui suoi predecessori, dimentica che ad accendere un faro sulle ricevute è stato lui medesimo, costretto da una lunga scia di polemiche sulle sue assenze da Roma (era in vacanza mentre il Consiglio dei ministri decretava su Mafia capitale) e sui costi delle sue trasferte (il suo viaggio a Philadelphia era un caso anche prima delle parole del Papa, dato che era stato presentato come una trasferta per reperire fondi da mecenati Usa dei quali al momento - e i fondi e i mecenati - non si ha notizia).







Insomma, gli scontrini non spuntano come diversivo per macchiare l’immagine di un sindaco bene in sella, al contrario rappresentano il maldestro tentativo di rispondere ad accuse di malgoverno che, nei due anni e mezzo in cui è stato in carica, il sindaco non è mai riuscito a controbattere con argomenti più solidi (e meno «imprecisi», per usare le sue parole) di un pugno di ricevute. E qui torniamo alla politica, ciò che è mancato a Roma, sebbene il sindaco ne menasse vanto in campagna elettorale (“Non è politica, è Roma”, diceva il suo slogan, che solo ora viene criticato dai dirigenti del Pd per quella velleitaria rivendicazione che è).







Il guaio è che Marino sembra volersi trincerare ancora dietro quel vanto: l’impressione - speriamo sbagliata - è che si stia attrezzando per ricandidarsi in primavera con la parola d’ordine “io contro i partiti”, anche qui ignorando che non è la forza dei partiti ad averlo disarcionato, casomai la loro debolezza ad averlo issato su fino alla poltrona più importante del Campidoglio, dove un tempo si arrivava per lungo cursus honorum e non per mancanza di candidati interni o con la lotteria - talvolta fortunata talvolta no - delle primarie.







L’idea che la debolezza della politica potesse essere surrogata dall’onestà e dalla “marzianità” è un errore che Marino non ha certo coltivato da solo, dato che da Tangentopoli in avanti il civismo anti-casta è stato elevato a dogma, pure da molti che oggi rimpiangono l’incapacità dei partiti - per anni presentati come il male assoluto - di produrre nuova classe dirigente. Marino ha sì governato avendo contro un pezzo del suo partito, ma ha fallito soprattutto perché per impostazione e istinto non ha mai compreso l’importanza di averne uno alle spalle. Ora, per Roma e per l’Italia, è il momento di uscire dal circolo vizioso dei campioni civici che spesso si specchiano vanitosamente nei peggiori luoghi comuni dell’opinione pubblica e dei partiti che li arruolano per mascherare il loro deficit di uomini e idee, salvo poi scaricare le responsabilità sulla loro inesperienza.</column>
        </table>
        <table name="tblWebData">
            <column name="Article">Ministro Alfano, se e quando il sindaco Marino lascerà il Campidoglio, lei per legge dovrà indicare il nome del commissario che governerà Roma fino alle elezioni. Si è già fatto un’idea?



«Chiaramente ho in mente una serie di possibilità che sottoporrò al premier e al governo, ma è evidente che tutto è prematuro. Si deve ancora consolidare l’iter delle dimissioni di Marino che, ad oggi, non risultano ancora presentate».



Il sindaco dovrebbe lasciare domani, ma le dimissioni non sono state ancora messe nero su bianco.



«E’ un comportamento incredibile e ingiustificabile. Qui si sta parlando della Capitale d’Italia e ci vorrebbe maggiore rigore e decisamente maggiore serietà. Perché ci si può dimettere o non dimettere, ma si deve dire chiaramente qual è la scelta. Non si può lasciare la Capitale in sospeso e nella massima incertezza, per giorni, alla vigilia del Giubileo. E questo mentre l’obiettivo di tutti dovrebbe essere invece quello di lavorare al meglio per garantire che tutto vada nella direzione dell’efficienza».







Marino minaccia anche di aprire le sue “agende colorate”, dice che senza di lui tornerà la mafia a Roma. Cosa ne pensa?



«Mi pare presuntuoso e irrealistico affermare di essere l’unico tutore della legalità di una grande comunità come quella della Capitale. E lo è ancora di più, visto che solo pochi mesi fa il governo ha lasciato in vita l’amministrazione capitolina, sottoponendola però a obblighi di collaborazione con il prefetto di Roma proprio perché la situazione era border line. In più affermare che dopo di lui torna la mafia, è inaccettabile per chiunque sarà il successore che il popolo romano sceglierà».







Dimentica le ”agende colorate”.



«Mi auguro, parlando del sindaco di Roma, che Marino non abbia davvero affermato certe cose o avanzato quelle minacce. Sul piano politico e morale dire certe cose solo quando ci si dimette, significa affermare implicitamente che non le si è volute dire fin qui solo per ragioni di potere. E che, perso il potere, si perde anche il vincolo del silenzio. Mi auguro che non sia così, perché se fosse vero sarebbe gravissimo. Marino non giochi sulla pelle di Roma».







Torniamo alla questione del commissario, per quel delicato incarico si fanno molti nomi: da Cantone a Sabella, da Frattasi a Carpino, da Morcone a Vulpiani... Qual è quello giusto?



«E’ vero, ci sono molti nomi validi sul campo. Sceglieremo quello che potrà assicurare, in pieno raccordo con il governo, una buona amministrazione e una perfetta efficienza in vista del Giubileo. E’ chiaro che ci sarà piena collaborazione tra l’esecutivo e il futuro commissario di Roma».







C’è chi, come il capogruppo del Pd Luigi Zanda, proprio in ragione del Giubileo propone uno slittamento delle elezioni. E’ d’accordo?



«La valutazione di opportunità politica andrà fatta al momento giusto. Intanto occorre sottoporsi a regole e leggi. Sottolineo che lo slittamento si sarebbe verificato qualora avessimo assunto la decisione di sciogliere il Comune di Roma per mafia alla fine di agosto: il termine del commissariamento sarebbe stato di 18 mesi, prorogabile, e si sarebbe travalicato il Giubileo. Adesso per procedere a un rinvio delle elezioni ci vorrebbe una legge».







E lei sarebbe d’accordo?



«Sono il ministro dell’Interno e il mio compito non è pensare a leggi per rinviare le elezioni, ma quello di assicurare la tempestività dell’intervento commissariale quando arriverà il momento».







Tecnicalità a parte, tra poco il suo partito dovrà decidere cosa fare alle elezioni. Ha già un candidato?



«Per ora è meglio fermarsi al metodo: occorre guardare con attenzione a tutti i movimenti civici che stanno nascendo in Italia e che hanno dato, come a Venezia con Brugnaro, la prova di poter essere vincenti».







Dunque non è interessato a un’alleanza con il centrodestra?



«No, se nel centrodestra ci si mette anche Salvini. Il capo della Lega vuole uscire dall’Europa, dall’euro e avrebbe condotto l’Italia alla vergogna se fosse stato lui al Viminale nella gestione della vicenda dell’immigrazione: avrebbe trasformato il Mediterraneo in un mare di morte. Questo è lepenismo, è ultradestra, Salvini è estraneo ai valori del centrodestra. A Roma ci vuole qualcosa al di fuori degli schemi tradizionali».







Alcuni renziani, vista le difficoltà del Pd a Roma, suggeriscono di sostenere Marchini. Può essere la Capitale il laboratorio del Partito della Nazione?



«Entrare nelle dinamiche del Pd è molto complesso, anche perché con il meccanismo delle primarie complicano le loro scelte. Ma di certo sta succedendo qualcosa di davvero nuovo: la parte del Pd vicina a Renzi ha compreso che andare dietro alla vecchia sinistra significa tornare alle vecchie sconfitte. Il Pd, che ha avuto finora il governo della città, dovrà compiere una scelta. Noi invece dobbiamo cominciare da subito a individuare una personalità civica, non espressione dei partiti, sulla quale convergere».







Marchini?



«Abbiamo sempre valutato positivamente sia la sua esperienza in Consiglio comunale, sia ciò che Marchini può rappresentare. Ci riuniremo e decideremo. Lo schema deve essere quello adottato per Venezia, evitando che i partiti mettano il cappello su una candidatura che deve essere, e restare, civica».







Domani vedrà Renzi per parlare di unioni civili. Cosa gli dirà?



«Che questa legge non è un’emergenza nazionale e ribadirò le nostre posizioni di sempre. Come la gran parte degli italiani vogliamo una buona legge che dia maggiori diritti anche alle coppie dello stesso sesso, ma il punto decisivo è quello della genitorialità delle coppie omosessuali. Comprendiamo il desiderio di genitorialità, ma deve prevalere - come pensano tre italiani su quattro - il diritto del bambino ad avere un papà e una mamma. Nella riforma non ci devono essere norme che diventino il veicolo per l’adozione. Anzi, dobbiamo rendere reato universale la promozione, l’organizzazione e l’utilizzazione della maternità surrogata con l’utero in affitto».







Su questa materia il governo rischia?



«Il premier conosce benissimo la nostra posizione. Il disegno di legge presentato dal Pd rende le unioni civili troppo prossime al matrimonio e perciò esposte a una immediata e pericolosa deriva giurisprudenziale. Il timore è che ci sia qualche grimaldello per un’equiparazione al matrimonio che porti anche all’adottabilità. Nessuno vuole negare i diritti, soprattutto patrimoniali, agli omosessuali. Ma, ripeto, ogni bambino deve avere un papà e una mamma».</column>
        </table>
        <table name="tblWebData">
            <column name="Article">Il più sanguinoso attacco terroristico nella storia della Turchia colpisce una marcia per la pace nella capitale Ankara ad appena 20 giorni dalle cruciali elezioni politiche anticipate. Due violente esplosioni in pochi secondi e a pochi passi dalla stazione ferroviaria, nel pieno centro della città, hanno ucciso intorno alle 10 di stamani almeno 86 persone tra le migliaia radunatesi per chiedere di fermare l'escalation del conflitto con il Pkk curdo e riaprire i negoziati di pace.



var id=108564







Di queste, ha spiegato il ministro della Salute Mehmet Muezzinoglu, 62 sono morte sul colpo e 24 poco dopo per le ferite riportate. Ma il partito filo-curdo Hdp, che conta decine di attivisti tra le vittime e ha subito istituito un'unità di crisi per seguire la vicenda, parla di 97 morti. Il timore è che comunque il bilancio possa aggravarsi nelle prossime ore, perchè negli ospedali della città sono ricoverati almeno 186 feriti, di cui 28 in gravi condizioni. Nessuna rivendicazione immediata, ha fatto sapere il governo, che parla di un probabile attacco kamikaze.







Una strage senza precedenti in un Paese che pure neanche tre mesi fa aveva già dovuto piangere i 33 attivisti filo-curdi diretti a Kobane e uccisi da un kamikaze a Suruc, al confine con la Siria. Un attacco che aveva trascinato la Turchia nel caos, facendo da miccia per la riapertura del conflitto con il Pkk dopo una tregua in vigore dal 2013. Ora, temono in molti, la situazione potrebbe aggravarsi ulteriormente, nonostante a poche ore dalla strage i guerriglieri curdi abbiano annunciato un cessate il fuoco unilaterale per favorire la sicurezza del voto nel sud-est del Paese, da cui il governo turco voleva trasferire i seggi. «Condanniamo con forza questo attacco che prende di mira l'unità del Paese», ha detto il presidente Recep Tayyip Erdogan, facendo subito ritorno nella capitale da Istanbul.







Annullati i suoi impegni in agenda, come quelli dei principali leader politici, che hanno sospeso la campagna elettorale ancor prima che venissero dichiarati tre giorni di lutto nazionale. In Turchia messaggi di cordoglio sono giunti da tutto il mondo. «Nessuno ha rivendicato le esplosioni», ha spiegato il premier Ahmet Davutoglu, indicando come potenziali sospetti Isis e Pkk ma anche le sigle di estrema sinistra Dhkp-c e Mlkp. «È l'episodio più doloroso della storia della repubblica», ha aggiunto il capo del governo, lanciando un appello all'unità ai partiti di opposizione - tranne quello curdo - con cui si incontrerà domani. Secondo il governo, «ci sono seri indizi» della presenza sul luogo delle esplosioni di due attentatori suicidi. «Negli ultimi tre giorni a Istanbul e Ankara sono stati arrestati diversi potenziali kamikaze», ha rivelato Davutoglu, precisando che a Istanbul si trattava proprio di un membro del Dhkp-c.







«Stiamo assistendo a un enorme massacro. È una continuazione di quelli di Diyarbakir e Suruc», ha attaccato però il leader del partito filo-curdo Hdp, Selahattin Demirtas, rievocando l'attentato a un suo comizio nella &quot;capitale&quot; curda del sud-est in cui morirono 2 persone alla vigilia del voto del 7 giugno. L'Hdp punta il dito contro il governo Davutoglu, giudicato incapace di garantire la sicurezza dei manifestanti contro pezzi deviati delle istituzioni che potrebbero aver organizzato l'attentato: «Siamo di fronte a uno stato assassino che si è trasformato in una mafia». Una situazione di caos a soli 20 giorni dalle elezioni, dove secondo i sondaggi come a giugno l'Akp di Erdogan rischia di ritrovarsi senza la maggioranza assoluta di cui aveva goduto per 13 anni. E ancora una volta, a negargliela sarebbe l'ingresso dei curdi in parlamento.</column>
        </table>
        <table name="tblWebData">
            <column name="Article">Vittoria in aula per Salvatore Buzzi, braccio economico di Mafia Capitale. Ma solo contro l'ex amante. La donna, Katia Cipolla, ex dipendente dell'impero Buzzi, ieri è stata condannata a un anno e due mesi di reclusione per aver tentato di ricattarlo. Per averlo minacciato a chiare note in un messaggio: «Se non mi dai i soldi dico tutto a tua moglie»». I soldi erano seicento euro, il fatto del 2011. E Buzzi, che all'epoca era spalleggiato dal boss Massimo Carminati e metteva a stipendio i politici che lo fiancheggiavano e asfaltava i pochi pronti a mettersi di traverso alla sua fame di appalti, invece di mettere mani al portafoglio, aveva deciso di denunciar l'ex barista. «Lei minaccia di spifferare tutto? E io vado dalla polizia», si era sfogato con un socio con il quale il 9 settembre aveva organizzato, d'accordo con la polizia, un appuntamento con la ex dipendente dandole appuntamento al Fungo dell'Eur.







Il giudice monocratico di Roma, Francesco Rugarli, dopo quattro anni ha dato ragione al presunto boss ora al 41 bis con l'accusa di associazione mafiosa. E ha condannato la donna, anche se al minimo della pena, nonostante l'accusa avesse chiesto l'assoluzione. «Erano solo parole di un'ex amante licenziata, che non arrivavano a integrare un tentativo di estorsione» aveva concluso il pm Mauro Masmaghetti. « E' come se si dovesse condannare una madre che dice a un figlio: &quot;Io t'ammazzo&quot;».



«Mai un sms potrebbe spaventare un uomo della caratura di Buzzi - si era battuto nella sua arringa per l'imputata l'avvocato Renato Raineri - Per lei è stato solo un atto di stizza. Tant'è che nel secondo messaggio ha chiesto &quot;per favore&quot;. Doveva pagare l'affitto».







LA STORIA



Buzzi aveva conosciuto la signora nella primavera del 2011. Lui gli aveva proposto di lavorare nella “29 giugno”. «Mi aveva garantito un contratto a tempo indeterminato - è stata la ricostruzione della donna che però ha preferito non presenziare al processo - e invece dopo alcuni contratti trimestrali part time mi ha lasciato per strada pur sapendo che avevo una bambina piccola.







Mi sono sentita presa in giro».



Buzzi in aula ha dato la sua versione: «Avevo paura che potesse chiedere altro. Tra noi c'era stata una storia. Ma poi il direttore del personale non aveva rinnovato il suo contratto part-time per delle sue difficoltà comportamentali. Quindi ha cominciato a chiedermi soldi. Voleva seicento euro per pagare l'affitto. Pena, avrebbe rivelato i nostri incontri alla mia compagna. Mai cedere ai ricatti».</column>
        </table>
        <table name="tblWebData">
            <column name="Article">Città del Vaticano - Dispiacere, delusione, inquietudine. Tutto si complica. L'Anno Santo rischia di coincidere con la campagna elettorale e la Chiesa in queste ore rispolvera la regola del silenzio. In compenso le testate cattoliche - Osservatore Romano, Avvenire, Sir, Radio Vaticana - fanno capire quanto la misura nei confronti di Marino fosse colma. Per esempio monsignor Marciante, vescovo ausiliare di Roma, alla Radio Vaticana parla della confusione che ha generato il comportamento del sindaco. «La gente ci ha capito veramente poco. Bisognerebbe dire perché è successo tutto questo. Certamente, poi, il Giubileo significa anche la moralità di una città, con tutto il discorso della criminalità, di Mafia Capitale. Bisognerebbe fare chiarezza e pulizia: è possibile che cambi il colore politico di una amministrazione, ma poi la macchina amministrativa sia sempre corrotta?». Già bella domanda.



L'Osservatore Romano, invece, tratteggia un quadro tribolato. «Marino è caduto sotto i colpi di gaffe, gesti francamente inopportuni o superficialità. Ora la Capitale ha la certezza solo delle proprie macerie». A Marino, tuttavia, viene reso il merito di avere scoperchiato «le infiltrazioni mafiose anche nel sistema degli appalti, forti dell'appoggio di funzionari amministrativi fino a qualche mese fa intoccabili». Cosa merita Roma? Risponde il Sir, l'agenzia cattolica della Cei: «Merita un sindaco che l'ami, ma non basta. Un disastro nell'accoglienza per il Giubileo ci infangherebbe tutti. Una Capitale ha bisogno disperato di una classe dirigente figlia della migliore politica».



Insomma, la Chiesa su Marino ci aveva scommesso eccome. L'Avvenire aggiunge: «sembrava forse il marziano nel quale si poteva sperare, ma il nuovo sprint è durato il tempo di un lampo». Così ora non resta che attendere un miracolo. Con le elezioni ad aprile «la città avrà tensioni e difficoltà» dice monsignor Feroci, della Caritas. &quot;L'immagine che daremo al mondo sarà quella di una città in difficoltà, tra Mafia Capitale, problemi oggettivi, presenza dei profughi&quot;. Anche monsignor Feroci alla fine sospira. &quot;Non ci resta che pregare. La speranza è una grande virtù teologale&quot;.</column>
        </table>
        <table name="tblWebData">
            <column name="Article">«Un pensiero per Ignazio Marino che lascia il comune di Roma. Resterà per me il sindaco che ha osato sfidare la mafia». Così in un tweet il sindaco di Parigi, Anne Hidalgo.







In queste ore convulse per Marino sono parole che avranno certamente fatto piacere al dimissionario sindaco di Roma. insieme all'attestato di stima che ancora una volta è arrivato da Oltreoceano. E precisamente dal primo cittadino di New York, Bill de Blasio.







Lo stretto rapporto e l'amicizia tra i due sono noti da tempo, e de Blasio partecipando a una serata sull'Italian Heritage - organizzata al Metropolitan nell'ambito delle iniziative per il Columbus Day -



non ha perso l'occasione per tornare a lodare il suo collega romano, ringraziandolo. «È uno dei leader italiani che mi ha ispirato», ha detto, citando altri due sindaci del Belpaese: quello di Firenze Dario Nardella e quello di Napoli Luigi de Magistris.







Anche i principali quotidiani della Grande Mela si sono occupati di quanto accaduto a Roma. Marino è stato costretto a mollare dopo un mese di «assedio» politico e mediatico, scrive il New York Times, sottolineando come il sindaco dimissionario non sia stato coinvolto nell'inchiesta su Mafia capitale.







Anche il Wall Street Journal, ricordando come il chirurgo Marino si sia formato negli Stati Uniti, parla di sindaco sotto assedio che però fino ad ora non è mai stato accusato di illeciti.







L'ultimo incontro tra de Blasio e Marino risale a poco più di un mese fa, quando il sindaco di Roma fu ricevuto a Capitol Hill, tappa finale delle sue contestatissime vacanze estive. E il 'mayor' -



consapevole della bufera in corso a Roma dopo i funerali dei Casamonica - gli venne in soccorso definendolo «sindaco coraggioso e che merita credito e rispetto». E spiegando come la loro amicizia fosse nata soprattutto da una visione comune sulle riforme necessarie per due metropoli come Roma e New York, e sulla necessità della tolleranza zero contro la corruzione che ostacola lo sviluppo delle grandi città.







Un vero e proprio asse, dunque. Consolidatosi - dicono i detrattori - tra due sindaci in crisi. Perché anche de Blasio - seppur in misura minore - non se la passa proprio bene. Il feeling con i newyorchesi si va affievolendo, come dimostra il crollo nei sondaggi. E - ironia della sorte - una delle principali critiche che gli vengono mosse è il numero eccessivo di viaggi all'estero, invece di interessarsi dei problemi della città. Anche questo unisce de Blasio e Marino.







Il Nyt ricorda come il sindaco di origini italiane abbia già toccato tre continenti in 21 mesi, recandosi ben quattro volte in Europa, con l'Italia meta preferita. L'ultima missione nel Vecchio Continente - sottolinea velenosa Fox - è costata ai contribuenti newyorchesi ben 40 mila dollari.</column>
        </table>
        <table name="tblWebData">
            <column name="Article">Dopo l'ultimatum dato a luglio, Matteo Renzi ha cercato di tenersi il più lontano possibile da Ignazio Marino. Sino a ieri sera, quando ha dato ordine di staccare la spina. Renzi avrebbe voluto staccarla già tre mesi fa, ma si è dovuto arrendere a ciò che resta di un Pd romano squassato da Mafia-Capitale e che si è ritrovato con Matteo Orfini a difesa di Marino.







Ciò che è accaduto nelle ultime settimane ha dato ragione a Renzi. Marino si è inabissato, tirato giù dai suoi stessi errori e da una buona dose di presunzione. Il presidente del Consiglio, nonché segretario del Pd, ha però poco da gioire. Anche se la scelta di Marino è frutto di passate &quot;gestioni&quot; del Pd, ora si tratta di trovare un candidato e, soprattutto, una classe dirigente, in grado di competere alle prossime amministrative.







La missione appare disperata. Il Pd romano è in parte liquefatto e in parte in mano ai soliti capibastone. Il tempo per rifondare il partito non c'è ed è per questo che Renzi intende intestarsi la battaglia sino a un certo punto. Come? Per esempio negando, come oggi ha fatto palazzo Chigi, di voler scegliere lui il candidato sindaco non facendo svolgere le primarie. Un'eventualità che scaricherebbe sul segretario del Pd tutte le responsabilità di una sconfitta che quasi tutti danno per certa. Serve quindi trovare un candidato, un po' kamikaze, o che sia disposto a lavorare sul lungo periodo lasciando ad altri la responsabilità di guidare il Comune per i prossimi anni. Nel Pd si deciderà quindi tutti insieme se fare le primarie o se scegliere direttamente il candidato. Per Renzi non è questa l'occasione per mostrare tutto il suo decisionismo.</column>
        </table>
        <table name="tblWebData">
            <column name="Article">«La macchina amministrativa capitolina è ancora gravemente compromessa». Così il senatore PD Stefano Esposito parlando di mafia capitale a Piazza pulita.



«Su alcune gare significative fatte in Atac, e dopo aver ricevuto delle carte, non sono riuscito a capire fino in fondo cosa ci fosse dietro questi appalti, c'è una grande opacità. Questo ieri l'ho segnalato a Cantone chiedendogli di fare luce con gli strumenti dell'Anac». Dopo le dimissioni di Marino, si voterà a maggio, ha confermato l'ex assessore.</column>
        </table>
        <table name="tblWebData">
            <column name="Article">Ignazio Marino si è dimesso. «Lo faccio per l'interesse di Roma, ma ho venti giorni per ripensarci». «Care romane e cari romani - si rivolge il sindaco con una lettera ai cittadini - ho molto riflettuto prima di assumere la mia decisione. L’ho fatto avendo come unica stella polare l’interesse della Capitale d’Italia, della mia città. Quando, poco più di due anni e mezzo fa mi sono candidato a sindaco di Roma l’ho fatto per cambiare Roma, strappando il Campidoglio alla destra che lo aveva preso e per cinque anni maltrattato, infangato sino a consentire l’ingresso di attività criminali anche di tipo mafioso».







var id=108443



«Quella sfida - prosegue Marino - l’abbiamo vinta insieme. In questi due anni ho impostato cambiamenti epocali, ho cambiato un sistema di governo basato sull’acquiescenza alle lobbies, ai poteri anche criminali. Non sapevo – nessuno sapeva – quanto fosse grave la situazione, quanto a fondo fosse arrivata la commistione politico-mafiosa. Questa è la sfida vinta: il sistema corruttivo è stato scoperchiato, i tentacoli oggi sono tagliati, le grandi riforme avviate, i bilanci non sono più in rosso, la città ha ripreso ad attrarre investimenti e a investire».







«I risultati, quindi, cominciano a vedersi. Il 5 novembre su mia iniziativa il Comune di Roma sarà parte civile in un processo storico: siamo davanti al giudizio su una vicenda drammatica che ha coinvolto trasversalmente la politica. La città è stata ferita ma, grazie alla stragrande maggioranza dei romani onesti e al lavoro della mia giunta, ha resistito, ha reagito. Tutto il mio impegno ha suscitato una furiosa reazione. Sin dall’inizio c’è stato un lavorio rumoroso nel tentativo di sovvertire il voto democratico dei romani».







«Questo ha avuto spettatori poco attenti anche tra chi questa esperienza avrebbe dovuto sostenerla. Oggi quest’aggressione arriva al suo culmine. Ho tutta l’intenzione di battere questo attacco e sono convinto che Roma debba andare avanti nel suo cambiamento. Ma esiste un problema di condizioni politiche per compiere questo percorso. Queste condizioni oggi mi appaiono assottigliate se non assenti. Per questo ho compiuto la mia scelta: presento le mie dimissioni. Sapendo che queste possono per legge essere ritirate entro venti giorni».







«Non è un’astuzia la mia: è la ricerca di una verifica seria, se è ancora possibile ricostruire queste condizioni politiche. Questi i motivi e il quadro in cui si inseriscono le mie dimissioni. Nessuno pensi o dica che lo faccio come segnale di debolezza o addirittura di ammissione di colpa per questa squallida e manipolata polemica sulle spese di rappresentanza e i relativi scontrini successivamente alla mia decisione di pubblicarli sul sito del Comune».







«Chi volesse leggerle in questo modo è in cattiva fede. Ma con loro non vale la pena di discutere. Mi importa che i cittadini – tutti, chi mi ha votato come chi no, perché il sindaco è eletto da una parte ma è il sindaco di tutti – comprendano e capiscano che – al di là della mia figura – è dal lavoro che ho impostato che passa il futuro della città. Spero e prego che questo lavoro – in un modo o nell’altro – venga portato avanti, perché non nascondo di nutrire un serio timore che immediatamente tornino a governare le logiche del passato, quelle della speculazione, degli illeciti interessi privati, del consociativismo e del meccanismo corruttivo-mafioso che purtroppo ha toccato anche parti del Pd e che senza di me avrebbe travolto non solo l’intero Partito democratico ma tutto il Campidoglio», conclude Marino.







Una lettera che arriva al termine di una giornata lunghissima che ha visto un pressing crescente sul sindaco per convincerlo alle dimissioni con il passo indietro del vicesindaco Marco Causi e degli assessori Stefano Esposito e Luigina Di Liegro: «Non sussistono più le condizioni per andare avanti», hanno detto. Anche Di Liegro era entrata in giunta con Causi, Esposito e Rossi Doria nell'ultimo rimpasto, quello che avrebbe dovuto aprire la «fase due» della giunta Marino.







L'assessore alle Politiche sociali, Marco Rossi Doria, che inizialmente si diceva si fosse dimesso, lasciando il Campidoglio ha invece smentito: «Non ho usato la parola dimissioni, ho fatto una riflessione chiedendo a tutti se, dato che siamo in democrazia, c'è o meno una maggioranza per governare e questa riflessione è ancora in corso. Il mio papà, senatore della Repubblica, mi ha insegnato che si governa con le maggioranze. Ma bisogna sapere se c'è o no perchè c'è stato un grande lavoro e quindi bisogna capire se c'è la maggioranza che sostiene questo lavoro».







La vicenda ha preso una svolta dopo l'incontro di ieri notte tra il premier Matteo Renzi e Matteo Orfini, commissario dem. Nel pomeriggio si sono susseguite riunioni ed incontri, con Marino che però respingeva l'ipotesi dimissioni. ll commissario del Pd Matteo Orfini e il segretario Sel Paolo Cento, che attendevano un passo indietro del sindaco entro le 16, si sono visti per valutare la strada della sfiducia in Aula. Poi Orfini ha incontrato al Nazareno i consiglieri Democratici che siedono nell'Aula Giulio Cesare.







«La fine di questa amministrazione è inevitabile. I tempi sono molto stretti» ha detto nel pomeriggio l'assessore Esposito parlando a SkyTg24, «Si è delineato un quadro che non ci permette più di andare avanti. A Roma c'è Mafia capitale, non possiame passare il nostro tempo a parlare di scontrini. Chiunque arriverà a maggio in Campidoglio si troverà davanti a una situazione molto complicata, con un livello di corruzione che a confronto il Pio Albergo Trivuzio di Mani Pulite era un covo di lattanti».







Tensioni in piazza del Campidoglio dove alcuni assessori hanno lasciato il palazzo accompagnati dal coro &quot;Buffoni&quot; e da un lancio di monetine.







Intanto fonti della Procura di Roma facevano sapere che l'annunciata restituzione di ventimila euro e della carta di credito del Comune non ha effetti sulla valutazione della vicenda delle spese effettuate dal sindaco Ignazio Marino da parte dei pm della Procura di Roma. In sostanza si ribadisce il fatto che il peculato, reato ipotizzato nell'esposto finito nel fascicolo ancora contro ignoti, è di natura &quot;istantanea&quot; e quindi la restituzione del denaro non lo estinguerebbe nel caso in cui venisse riscontrato.







In Procura, intanto, sono due gli esposti giunti: il primo da parte di Fratelli d'Italia, il secondo, depositato ieri pomeriggio, da parte del Movimento 5 Stelle. Sul documento di Fdi si stanno effettuando verifiche in quanto sarebbe giunto in Procura via telefax. L'indagine è stata avviata dal procuratore capo Giuseppe Pignatone e affidata al pm Roberto Felici.







Il sindaco dimissionario di Roma ha lasciato il Campidoglio in serata da un ingresso secondario di Palazzo Senatorio ed è entrato in auto. L'area attorno l'ingresso Sisto IV del Campidoglio era transennata e presidiata dalle forze dell'ordine. Marino è tornato subi</column>
        </table>
        <table name="tblWebData">
            <column name="Article">Per Esposito serve «un commissario straordinario del Governo che abbia le deroghe straordinarie per poter appaltare i lavori immediatamente. La metropolitana di Roma ha bisogno di interventi su massicciate, binari, ruote dei treni e segnalamento». Lo ha detto a L'Arena su Rai 1 l'assessore ai trasporti capitolino. «Io ho trovato una situazione molto delicata ho posto un problema di 30 milioni da spendere prima del Giubileo», ha spiegato.







«C'è una necessità»: i lavori per rimettere a posto la metropolitana di Roma. «Ieri ho parlato con il presidente del Consiglio, gli ho fatto il quadro della situazione, mi ha detto che capisce, si rende conto e che il governo ha intenzione di mettere le risorse. Io ho detto a lui: 'nomina un commissario sotto la tua responsabilità. Entro martedì o mercoledì mi ha promesso una risposta», ha annunciato. La metropolitana di Roma «è da 10 anni che non è mantenuta». Per Esposito «senza un commissario straordinario di governo con deroghe straordinarie per poter appaltare immediatamente i lavori non li facciamo» prima del Giubileo.







Poi Esposito ha parlato anche del problema criminalità nella Capitale: «A Roma a differenza di altre regioni italiane continua ad esserci un'idea sbagliata, che è poi quella che ha prodotto nei fatti il funerale (dei Casamonica,ndr) in mezzo a tanta sorpresa: che non siamo di fronte alla mafia. Cioè i Casamonica a Roma - come gli Spada, i Fasciani, i Triassi a Ostia - sono ancora vissuti come un problema di criminalità minore anche dalle istituzioni e forse anche da un pezzo di giornalismo».</column>
        </table>
        <table name="tblWebData">
            <column name="Article">La procura di Roma ha notificato all'ex sindaco Gianni Alemanno un avviso di chiusura indagine, atto che prelude alla richiesta di rinvio a giudizio, nell'ambito dell'inchiesta su Mafia Capitale. Le accuse contestate sono la corruzione e l'illecito finanziamento. Il provvedimento è stato firmato dal procuratore Giuseppe Pignatone, dall'aggiunto Michele Prestipino e dai sostituti Paolo Ielo, Luca Tescaroli e Giuseppe Cascini. All'ex sindaco di Roma si contesta di aver ricevuto somme di danaro, in gran parte attraverso la fondazione Nuova Italia da lui presieduta, per il compimento di atti contrari ai doveri del suo ufficio. Secondo l'accusa le somme percepite sarebbero state erogate da Salvatore Buzzi, ras delle cooperative, in accordo con Massimo Carminati.







LA REPLICA



&quot;L'avviso di conclusione delle indagini preliminari - è scritto in una nota di Alemanno - che mi è stato notificato oggi dalla Procura della Repubblica non contiene più i reati previsti dall'articolo 416 bis del codice penale, ovvero l'associazione a delinquere di stampo mafioso. Dopo dieci mesi finalmente sono stato liberato dall'accusa infamante di essere partecipe di un'associazione mafiosa. Per me è la fine di un incubo. Rimane la possibilità di una richiesta di rinvio a giudizio per reati di corruzione e finanziamento illecito, accuse che io respingo e da cui mi difenderò in ogni modo, convinto che la Magistratura mi darà giustizia con la stessa onestà intellettuale con cui oggi ha archiviato per me l'ipotesi di reato di associazione a delinquere di stampo mafioso&quot;.</column>
        </table>
        <table name="tblWebData">
            <column name="Article">Arresti domiciliarima in un condominio e senza piscina. Il gip di Roma ha scarcerato da Rebibbia e concesso i domiciliari a Daniele Pulcini, l'imprenditore romano arrestato a giugno per concorso in turbativa d'asta (senza l'aggravantemafiosa) nell'ambito della seconda retata diMafia Capitale.







Domiciliari che stavolta l'immobiliarista dovrà scontare in un bilocale indicato a Monteverde, senza pertinenze e piscine, e senza possibilità di contatti esterni. Non più, quindi, nella sua villa a un passo da Villa Pamphili, dove, nonostante il regime dei domiciliari, aveva ricevuto amiche starlette per feste a bordo vasca. Proprio per un party con tuffi e soubrette a luglio Pulcini era stato spedito in carcere.







A tradirlo era stato un video postato su You Tube. L'immobiliarista aveva riconosciuto la violazione e, tramite il suo avvocato, aveva inviato una lettera alla procura in cui riconosceva la propria responsabilità. Dopo cinquanta giorni il gip ha ritenuto adeguato il periodo di custodia carceraria tenuto conto dell'incensuratezza.</column>
        </table>
        <table name="tblWebData">
            <column name="Article">La reazione del Pd a Mafia Capitale per la prima volta è fatta di numeri. La proporzione è di uno a tre. Chiudono 35 circoli dem. Ne rimangono in vita solo 75 che d'ora in poi torneranno a chiamarsi sezioni. Il taglio è una scelta dettata anche dai bilanci, esangui, del partito. Alla fine Matteo Orfini sembra non aver fatto sconti nemmeno a se stesso. Lo storico circolo Mazzini - dove il commissario dem fu scovato, ventenne, da D'Alema - finirà accorpato con quello «rivale» di Trionfale.



La riforma del Pd romano è stata annunciata ieri, durante il seminario (a porte chiuse) nella Cooperativa Agricoltura Nuova a Castel di Leva. Davanti ai dirigenti territoriali, abbastanza consapevoli delle decisioni nell'aria da tempo, e soprattutto a Fabrizio Barca, che la scorsa estate ha «mappato» il partito indicando i circoli da chiudere (27) con una premessa iniziale: «A Roma il Pd è pericoloso e dannoso».







Ora, a nove mesi dall'inchiesta giudiziaria che ha terremotato i dem arrivano i primi atti ufficiali. Preceduti dalla notizia, riportata da Il Messaggero, che il commissariamento durerà ancora un altro anno, poi ci sarà il congresso, e che intanto sono state azzerate la direzione e l'assemblea. Così hanno deciso Matteo Renzi, il segretario, e Lorenzo Guerini, il vice. Intanto, scatta «la dieta» delle sedi.







I NUMERI



A saltare sono soprattutto i circoli finti, quelli che non si riunivano mai ma che, al primo fischio del capobastone di turno, spalancavano le porte per tesseramenti lampo, congressi e primarie. Scompaiono dalla geografia politica romana anche molti luoghi che in questi anni hanno imbarcato debiti su debiti (solo con Ater i dem hanno una morosità che supera i 600mila euro). Su questo Orfini è stato molto duro: «La federazione ha passivo che supera i due milioni di euro. Chi l'ha gestita prima ne dovrà rispondere».







Un modo per dire: farò i nomi e i cognomi di chi ha sbagliato. «Insomma, non è finita qui», è stato il commento dei presenti. E non sono mancati nemmeno i borbottii di sottofondo.



Per fare in modo che interi quartieri non rimangano senza bandiere democrat la strategia utilizzata è stata doppia: chiusura e accorpamenti. Alla prima voce compaiono tutti quei circoli considerati emanazioni dei protagonisti delle inchiesta Mafia Capitale. Qualche esempio? Addio a via Crema (storica sede già Dc-Margherita), Morena si unirà ad Anagnina, si avranno Capanelle-Osteria del Curato, Sub Augusta-Cinecittà est, Torrino-Eur, Trigoria-Castel di Leva, Muratella-Corviale e via così fino a passare da 110 a 75 circoli. In compenso nasceranno le municipalità, quindici in tutto, che coordineranno il lavoro dei territori rimasti.







IL DIBATTITO



Il seminario del Pd è stato anche altro: a partire dal saluto mandato via Skype da Matt Browne, già a capo della fondazione politica legata a Peter Mandelson e Tony Blair, e tra i primi pontieri di Renzi negli Usa. Una «chicca» portata da Luciano Nobili. Nella discussione ha trovato spazio anche la proposta lanciata dal parlamentare Roberto Morassut, che giusto sabato aveva detto: «Serve una convention degli iscritti per dire no al pericolo di una gestione burocratica del Pd di Roma per ridurre le correnti ad una sola». Un'accusa, per molti, rivolta proprio a Orfini. Che su questo ha aperto e rilanciato: prima faremo la convention dei municipi, poi ascolteremo tutti gli iscritti.</column>
        </table>
        <table name="tblWebData">
            <column name="Article">Pochi step per abbonarsi, un solo clic per annullare l'iscrizione. Un fiume di contenuti - serie tv, da Marvel's Daredevil a Marco Polo, film come Beasts of no nation reduce dalla Mostra di Venezia, documentari, cartoon, spettacoli comici, doppiati e sottotitolati, e megaproduzioni made in Italy allo studio - disponibili a qualsiasi ora, dovunque, su diversi dispositivi (purchè connessi a Internet) e senza interruzioni pubblicitarie.







Cinque profili diversi, per permettere a qualunque membro della famiglia di crearsi un proprio palinsesto e orientarsi facilmente tra le avventure di Peppa Pig o i cartelli della droga di 'Narcos'. La carta d'identità di Netflix - il gigante Usa da oltre 62 milioni di abbonati nel mondo, al debutto in Italia dalla seconda metà di ottobre, data da definire - promette di rivoluzionare le nostre vecchie abitudini televisive.







La funzione è in streaming e quindi bisogna avere un televisore o un device (tv-box, tablet, computer, smartphone, console video game, Apple Tv o Chromecast) connessi a Internet. «Se vedi un video su YouTube, puoi vedere anche Netflix», è il mantra che ripetono dalla società per sgombrare il campo dai dubbi relativi ai ritardi nella diffusione della banda larga. E intanto sono già stati stretti accordi con Telecom e Vodafone, che potranno proporre nei loro abbonamenti anche contenuti Netflix.







L'offerta è modulare: tre i tipi di pacchetti (a seconda di quante persone possono collegarsi contemporaneamente), ognuno dei quali permette di creare cinque profili. Insomma mentre papà guarda Bloodline in soggiorno e mamma segue Chef's Table sul tablet in cucina, i ragazzi (magari in città diverse) stanno incollati a Jessica Jones. E Netflix promette di suggerire a tutti il prodotto più adatto, grazie a un algoritmo che categorizza i programmi e 'rilevà i comportamenti umani. Insomma, profilati e felici.







E pronti a lanciarsi nel binge watching, cioè nelle 'maratonè di visione: un fenomeno nato proprio con Netflix, che rilascia contemporaneamente (nel mondo) tutti gli episodi in una volta. Il primo mese di abbonamento sarà gratis. I prezzi - non ancora ufficiali - saranno in linea con gli altri Paesi europei (da 8 euro circa al mese) dove Netflix è già sbarcato. Nessun contratto, basta un 'flag' per sganciarsi e la memoria del profilo viene conservata per un anno.







Se la scommessa è anche sulle abitudini di fruizione - in Italia sono già attivi servizi come Chili, Tim Vision, iTunes e Google Play Film, ma soprattutto Sky Online e Mediaset Infinity - la partita, ancora una volta, si giocherà sui contenuti. Il 10-20% dell'offerta Netflix sarà rappresentato da film e serie italiane acquisite in licenza, il resto da produzioni originali.







Si va da serie come Marvel's Daredevil, Sense8, Bloodline, Grace and Frankie, Unbreakable Kimmy Schmidt e Marco Polo a titoli appena sfornati come Narcos, storia del traffico di droga del cartello di Pablo Escobar, o Club de Cuervos, commedia che descrive una faida familiare dopo che il proprietario di una squadra di calcio professionista muore, aspettando Jessica Jones (la seconda di quattro serie Marvel che culminano con la speciale miniserie The Defenders), a novembre, e The Crown, sulla storia della Regina Elisabetta, nel 2016.







E poi ancora documentari come quelli che siglerà Leonardo DiCaprio sullo sfruttamento dell'ambiente e degli animali. O film come il recentemente annunciato War Machine con Brad Pitt, commedia satirica sulla guerra inAfghanistan. Restano esclusi, al momento, i nuovi episodi di titoli cult come House of Cards, la prima produzione di Netflix, in onda in Italia su Sky Atlantic, e Orange is the New Black, i cui diritti sono stati ceduti a Mediaset Premium.







Spazio anche ai i primi film originali tra cui Beasts of no nation di Cary Fukunaga (che a Venezia ha vinto il premio Mastroianni con il giovanissimo Abraham Attah, il bambino soldato protagonista). La società Usa è interessata a realizzare una grande storia italiana che possa catalizzare l'interesse mondiale, anche se al momento non hanno trovato conferme le indiscrezioni - circolate nelle scorse settimane - su una produzione dedicata all'inchiesta su Mafia capitale. Le carte saranno svelate in un evento ad hoc per il lancio in Italia: quel giorno - promettono da Netflix - non mancheranno le sorprese.</column>
        </table>
        <table name="tblWebData">
            <column name="Article">Si tinge di giallo la vicenda avvenuta ieri mattina a Tripoli, dove un gruppo di uomini armati era stato coinvolto in una sparatoria dove si diceva fosse stato ucciso Salah al Maskhout, ritenuto dai media libici come uno dei capi di una delle organizzazioni di trafficanti di esseri umani del Paese. Fatto poi che lo stesso Maskhout ha smentito. L'uomo, secondo quanto riportato inizialmente dal quotidiano libico Libya Herald, era stato fermato a un checkpoint insieme ai suoi uomini poco dopo essere uscito da una abitazione della capitale situata vicino al Tripoli Medical Center, nella zona sud della capitale.







LA SPARATORIA



La ricostruzione fatta raccontava quindi di una conseguente sparatoria tra i quattro uomini del checkpoint e i nove del convoglio del trafficante (tutti uccisi). In seguito altre fonti provenienti da twitter parlavano addirittura di un commando di professionisti delle forze speciali italiane che avrebbero agito con armi corte, ovvero pistole, contro i Kalashnikov degli uomini di Maskhout. Un lavoro pulito fatto da specialisti che non avrebbe lasciato scampo al boss e alle sue guardie del corpo. Ma questa versione molto fantasiosa, così come tutta la vicenda, sembra essere una delle tante storie in salsa libica, ovvero condita di fumo, mezze verità e molte bugie, lanciate in pasto ai media per coprire lotte di potere interno.







Fonti qualificate dell'intelligence italiana hanno poi smentito «in maniera categorica che in Libia siano in corso attività di questo tipo da parte dei servizi». E questo perché, aggiungono, «non rientra nel perimetro operativo degli 007». L'intelligence italiana «non è quindi coinvolta né può dal momento che sul posto non ci sono forze speciali e men che meno uomini dell'intelligence».







VARIE IPOTESI



Un'altra ipotesi riferiva di un regolamento di conti tra bande rivali di trafficanti con lo zampino della mafia siciliana, interessata a prendere le redini con altri attori locali del lucroso e inestinguibile traffico che attraversa il Mar Mediterraneo.







Al Maskhout, originario di Zuwarah, ha un passato come ex soldato dell'esercito di Gheddafi e può vantare alte amicizie nell'establishment governativo tra cui l'ex presidente del General National Congress (GNC) Nouri Abusahmain. Sempre secondo alcune fonti locali il presunto boss avrebbe in mano la gestione di una rete di trafficanti che ha a sua disposizione una flotta di almeno trenta barconi. Ma il giallo si tinge ancora più di giallo quando un altro quotidiano ben informato sulle vicende del Paese africano, MaltaToday, porta un altro colpo di scena sulla vicenda riferendo che al Maskhout «è vivo e non ha nulla a che vedere con il traffico di esseri umani».







Il quotidiano online attribuisce quindi queste dichiarazioni a un uomo che afferma di essere un nipote di al Maskhout. La fonte sostiene che suo zio non è collegato a nessuna delle milizie attive in Libia. Altri residenti di Zuwarah, interpellati dal quotidiano maltese, che affermano di essere amici e parenti di al Maskhout, smentiscono le notizie circolate in precedenza sulla sua uccisione e il suo coinvolgimento nel traffico di esseri umani dalla Libia verso l'Europa. In ultimo appare lo stesso Maskhout: «Sono vivo e scioccato da quello che è girato sul mio conto». Uno scambio di identità quindi, a quanto pare. La sparatoria ci sarebbe stata e i morti pure. Non con Maskhout. La nebbia libica si fa sempre più spessa.</column>
        </table>
        <table name="tblWebData">
            <column name="Article">La lettera porta la firma del segretario Matteo Renzi e del vice Lorenzo Guerini. Ed è indirizzata al commissario del Pd di Roma Matteo Orfini. La delibera, tecnicamente di questo si tratta, dice due cose. La prima è che la direzione e l'assemblea dei democrat romani sono «azzerate». Poi, in seconda battuta, proroga il commissariamento del partito per un altro anno, «entro il quale si dovranno svolgere il nuovo congresso e l'elezione degli organismi dirigenti».







Così il Nazareno interviene sul Pd ai tempi di Mafia Capitale. Da una parte con un colpo di spugna toglie dal tavolo i possibili ricorsi spuntati in queste ore perché non c'erano più state convocazioni degli organi elettivi, dall'altra cristallizza la situazione. Dando mandato a Orfini di continuare l'opera di pulizia del partito. Senza eccessiva fretta. E soprattutto stoppando la corsa per la segreteria scattata nelle ultime settimane con una certa foga velenosa.







LE ANIME



Con le correnti emanazioni dei leader locali (il governatore Nicola Zingaretti, i renziani di Lorenza Bonaccorsi e lo stesso Orfini, che è anche capo dei Giovani Turchi pro Marino) pronte a riaffiorare nel classico tutti contro tutti. (Anche se tutti ufficialmente negano questa lettura: «Noi, le correnti? Ma per carità, sono finite»). Un meccanismo perverso già visto nel passato ed esploso in tutta evidenza durante Mafia Capitale nella lotta tra i capibastone. Ora, a nove mesi dall'inizio del commissariamento costato la carica al segretario Lionello Cosentino, il Pd se la prende con calma. Troppo caos sotto il sole. Alcuni punti fermi ci sono, però.







Sia la relazione di Orfini, sia quella dell'ex ministro Fabrizio Barca hanno stabilito che il partito prima era «pericoloso e dannoso» politicamente, ma allo stesso tempo composto da iscritti falsi (il 20 per cento) e sedi fittizie (un altro abbondante 20 per cento).



Proprio in base a questi ultimi dati Renzi e Guerini hanno deciso di azzerare tutti i vertici (direzione e assemblea) che teoricamente ancora esistevano anche se in nove mesi si sono riuniti a malapena una volta.







STOP AL CONGRESSO



La vera novità però è la scelta di «congelare tutto» e di non arrivare a un congresso che sarebbe stato molto a rischio. Con il partito diviso in mille rivoli alla ricerca di una candidato unitario che difficilmente sarebbe uscito fuori. Un cambio di strategia totale. Orfini appena nominato disse che sarebbe ritornato a fare solo il presidente nazionale del partito prima dell'inizio Giubileo: «Per l'otto dicembre il Pd avrà un nuovo segretario». Un annuncio che non è stato rispettato. Perché nel frattempo, da dicembre a oggi, ci sono state un'altra tranche dell'inchiesta su Mafia Capitale e un'altra crisi, anche bella grossa in Campidoglio, con Orfini e Marino da una parte, Renzi e il resto del partito dall'altra. Ecco, un altro dei timori del Nazareno era proprio questo. Convocare un congresso adesso sarebbe stato come indire un referendum sul sindaco tra chi lo sostiene e chi lo critica, nemmeno tanto velatamente.







L'INCHIESTA



Un rischio, e soprattutto un boomerang mediatico. Visto che il 5 novembre, giusto per dare un'occhiata al calendario, inizierà il maxi processo per Mafia Capitale. Piccoli particolari che messi tutti insieme fanno la differenza. Ma dietro allo stop di Renzi c'è soprattutto la paura che il partito non avrebbe retto l'impatto di una nuova conta. Nei giorni scorsi il parlamentare del Pd Roberto Morassut è stato chiaro: «Da quanto mi risulta le cose nel nostro partito burocratico stanno di nuovo prendendo un brutto andazzo: non vorrei che stessero ritornando le correnti, seppur ripulite». Nel dubbio Renzi ha detto no. Da qui alla fine del 2016 il Pd romano continuerà a essere commissariato.</column>
        </table>
        <table name="tblWebData">
            <column name="Article">La procura di Roma ha chiesto il rinvio a giudizio di Maurizio Venafro, ex capo di gabinetto del presidente della Regione Lazio Nicola Zingaretti, e di Mario Monge, dirigente della cooperativa Sol.Co., accusati di turbativa d'asta in relazione all'assegnazione, nel 2014, dell'appalto del servizio Recup.







Il provvedimento è stato firmato dal procuratore Giuseppe Pignatone, dall'aggiunto Michele Prestipino e dai sostituti Paolo Ielo, Luca Tescaroli e Giuseppe Cascini. Secondo l'accusa, Venafro, è detto nel capo di imputazione, avrebbe concorso a indirizzare l'aggiudicazione dell'appalto in un'ottica di spartizione tra cooperative vicine ad ambienti di destra e di sinistra.







La gara fu poi sospesa per iniziativa di Zingaretti dopo gli sviluppi su Mafia Capitale. Nella vicenda sono coinvolti, e per questo risponderanno nel processo che comincerà il prossimo 5 novembre, Massimo Carminati, Salvatore Buzzi, Luca Gramazio, ex consigliere regionale FI, e Angelo Scozzafava, già componente della commissione aggiudicatrice dell'appalto.</column>
        </table>
        <table name="tblWebData">
            <column name="Article">Hanno concordato con la procura di Roma di patteggiare pene variabili da due anni e otto mesi a due anni e sei mesi di reclusione i quattro ex dirigenti della cooperativa «La Cascina» coinvolti nell'inchiesta su Mafia Capitale.



Sono Francesco Ferrara, Domenico Cammissa, Salvatore Menolascina e Carmelo Parabita. A breve la decisione del gup.







La palla passa ora al gup ed in caso di accoglimento i quattro manager, accusati di corruzione, usciranno dal processo che comincerà il 5 novembre prossimo, ma sarebbero i primi ad essere condannati per Mafia Capitale. La pena maggiore (due anni e otto mesi) concordata dai difensori degli indagati, gli avvocati Massimo Biffa, Giovanni Ceola e Francesco Rotunno, ed i pm di piazzale Clodio riguarda Ferrara, finito in carcere il 4 giugno scorso nell'ambito della seconda tranche di arresti dell'inchiesta su Massimo Carminati, Salvatore Buzzi ed il sodalizio a loro riconducibile.







Due anni e sei mesi è la pena concordata per gli altri tre manager, nei confronti dei quali furono disposti i domiciliari. Per tutti l'accusa è di aver corrotto Luca Odevaine, appartenente al Tavolo di Coordinamento Nazionale sull'accoglienza per i richiedenti e titolari di protezione internazionale, al fine di ottenere l'appalto per la gestione del Cara di Mineo. Al riguardo i quattro hanno messo a disposizione della procura, che ha provveduto al sequestro, 400 mila euro, l'equivalente della corruzione loro attribuita.</column>
        </table>
        <table name="tblWebData">
            <column name="Article">Il viaggio negli Usa? «Il sindaco di Roma deve fare un doppio lavoro: occuparsi di buche e trasporti, ma anche di raccogliere fondi per il nostro patrimonio archeologico. È un compito molto stressante: se non vogliono che lo faccia resto a casa e mi riposo». Ignazio Marino respinge le accuse sul nuovo viaggio negli Stati Uniti (che comincerà domani), che si intersecherà anche con la storica visita del Papa in Nordamerica.



Sindaco Marino, era proprio il caso di ripartire adesso, dopo le polemiche sulle sue ferie?



«Si tratta di un viaggio brevissimo ma molto importante, in un momento storico per la Chiesa e per gli Stati Uniti: è il primo viaggio di papa Bergoglio negli Usa. Quando a giugno scorso mi è stato riferito che avrebbero avuto piacere della mia presenza in tre appuntamenti del Santo Padre a Philadelphia, ma soprattutto all’incontro con le famiglie, ho detto a monsignor Paglia che sarei stato molto lieto di partecipare all’organizzazione della visita».







Andrà anche a cercare fondi per i monumenti. Non sarebbe più strategico concentrarsi sulle emergenze della Capitale?



«Ho dedicato fino a ora un tempo molto limitato, per la verità, a quest’attività. Proprio perché abbiamo le buche per le strade, i marciapiedi con barriere architettoniche e gli altri problemi, non è pensabile che, in un momento di crisi economica e con un debito di un miliardo lasciato dalla passata amministrazione, possiamo spendere decine di milioni per il nostro patrimonio archeologico e monumentale. Che, però, dobbiamo conservare con grande cura. Peraltro questo viaggio non costa un euro ai romani, essendo ospite della Città di Philadelphia».







var id=100059







Non è il primo viaggio che fa per questo motivo. Ha ottenuto risultati concreti?



«Fino a oggi abbiamo incassato 13 milioni di euro per il restauro di siti archeologici e monumentali di Roma, di cui ne sono già stati effettivamente versati sei. Noi faremo due presentazioni di progetti finanziabili dai donatori: una a New York e un’altra a Philadelphia, entrambi organizzati dai locali consolati italiani. Poi avrò altri incontri privati tra cui uno con una persona, di cui non posso rivelare il nome, che potrebbe decidere di destinare all’archeologia di Roma una donazione di 40-50 milioni. I consoli ci hanno aiutato a mettere insieme un gruppo di persone, alcune delle quali vengono anche da Washington e Chicago, che cercherò di far innamorare del nostro patrimonio storico».







Quindi considera prioritaria questa missione?



«Il sindaco di Roma ha una responsabilità doppia rispetto agli altri primi cittadini: questa città ha 2768 anni e un patrimonio culturale di cui il sindaco non può essere un muto osservatore. Per me è un viaggio faticoso e con poche ore di riposo, ma sarebbe sbagliato rifiutare questo compito che la città merita».







Lei incontra spesso il Papa. Le ha mai espresso preoccupazioni sul Giubileo?



«No. In Vaticano vivono positivamente la capacità organizzativa dimostrata da Roma nel giorno della canonizzazione dei due Papi. Siamo noi a essere preoccupati, perché sappiamo che ci troveremo di fronte a una continuità di eventi che durerà un anno. Noi cerchiamo di prepararci con diligenza e ci accingiamo ad aprire una serie di cantieri che miglioreranno la vita dei romani».







Ma i cantieri si stanno avviando con forte ritardo.



«Di certo è un piano Giubileo realizzato in corsa. Sappiamo dell’Anno Santo straordinario solo da aprile, ma fa parte della straordinarietà di questo Papa, alla quale questa città volentieri si adegua».



Il Governo vi consentirà di spendere altri soldi?



«Proprio in queste ore il vicesindaco Causi sta verificando la possibilità di avere nuove risorse che ci sarebbero particolarmente utili per il trasporto pubblico locale. Noi stiamo lavorando in perfetta assonanza con il Governo, anche se c’è chi sostiene il contrario».







C’è però il problema delle gare europee, obbligatorie per importi superiori al milione di euro. Chiedete nuove deroghe?



«Su questo fronte è al lavoro l’assessore Sabella, che mantiene i contatti con il presidente del’Anac Cantone. Dobbiamo fare quello che possiamo fare, nella serenità di un’assoluta trasparenza».







Entro domenica bisogna approvare la delibera sullo spazzamento della città, pena la sospensione del servizio. Come vi muoverete?



«Ribadiamo l’affidamento del servizio pubblico, ma non sono soddisfatto della pulizia e del decoro della città. Chiediamo a due agenzie indipendenti di valutare la qualità del servizio e la soddisfazione dei cittadini. Quindi valuteremo se affidare lo spazzamento, in diversi Municipi, ai privati».







I privati entreranno anche nella proprietà dell’azienda?



«Nella delibera è scritto che si dà mandato ad Ama di ricercare partner industriali privati che entrino nel capitale dell’azienda, pur rimanendo la maggioranza al pubblico. Con un modello simile a quello utilizzato con successo, anni fa, con Acea».







È sicuro di convincere l’intera sua maggioranza su questa svolta?



«Spero che Sel possa riflettere sul fatto che noi vogliamo coinvolgere il popolo di Roma in queste decisioni. Sel non uscirà dalla maggioranza, dove è rappresentata in tutti i 15 Municipi anche con due presidenti. È giusto che ci sia un dialogo, ma la città deve essere più pulita: questa è una sfida che non possiamo perdere».







Si aspetta una terza fase dell’inchiesta su Mafia Capitale?



«No. Non sono un investigatore, ma la mia sensazione, che nasce dal lavoro che faccio qui ogni giorno e dai dialoghi con l’assessore Sabella, che la fase in cui la mafia poteva entrare a dettare legge in questo palazzo sia definitivamente finita».







Pensa mai di tornare al suo vecchio lavoro, abbandonando la politica?



«Assolutamente escludo di restare in politica. Vivo questa fase con spirito di servizio perché penso che questa città stia davvero cambiando. Però dopo il 2023 non sono interessato a nessun’altra posizione in politica».







Le piacciono le sue imitazioni in tv?



«Trovo molto accurata e divertente quella di Crozza».</column>
        </table>
        <table name="tblWebData">
            <column name="Article">«Solo un sindaco indegno come Marino, che in 2 anni e mezzo ha distrutto Roma trasformandola da Capitale a basso impero del degrado, poteva pronunciare parole del genere. Ci vuole peraltro un bel coraggio e la faccia di bronzo a dichiarare ruberie nei confronti degli altri quando proprio Marino rappresenta quel Pd che in questa città ha un assessore in galera e altri rappresentanti della maggioranza in Campidoglio agli arresti».







È quanto dichiarano in una nota congiunta gli esponenti di Fdi-An Fabrizio Ghera capogruppo in Campidoglio e Andrea de Priamo portavoce romano. «Lo stesso Marino che mentre celebra la Giornata della Trasparenza in Comune non solo fa affidamenti diretti per oltre 100 milioni di euro, in barba ad ogni norma e fregandosene della legalità, ma intrallazza con le cooperative rosse di Buzzi a cui ha affidato senza gara appalti sul sociale e da cui ha ricevuto finanziamenti per la sua campagna elettorale - come riportato dalla stampa e dall'inchiesta mafia Capitale.







Fdi-An fin dalla sua costituzione ha contrastato la parte degenere del centrodestra, oggi rappresentiamo in città l'unica forza di opposizione a questa pessima giunta e ci rendiamo conto che tutto ciò fa impazzire e uscire di testa il &quot;sindaco americano&quot;. Marino si vergogni, da un sindaco indegno solo parole ignobili, come Fdi-An ci attiveremo per querelarlo».</column>
        </table>
        <table name="tblWebData">
            <column name="Article">«Onestamente non immaginavo ci potesse essere un coinvolgimento così profondo della macchina comunale. Potevo immaginare che alcuni politici fossero coinvolti o che ci fosse corruzione ma una macchina così pervasa no». Così il presidente dell'Autorità nazionale Anticorruzione Raffaele Cantone in un'intervista a Porta a Porta.







«Quegli appalti avviati sotto la giunta Alemanno in molti sono stati prorogati. Roma per un lungo periodo non ha neanche approvato il bilancio. Si è lavorato moltissimo sulle proroghe. Questo spiega perché c'è un quantitativo di appalti in percentuale molto elevato fatto dalla giunta Marino ma dal punto di vista delle cifre molto più basso di quella della giunta Alemanno. Sono stati fatti pochissimi appalti, tante proroghe e alcune numerose procedure negoziali», ha aggiunto Cantone.







«La nostra attività ispettiva continuerà perché - ha proseguito - noi vogliamo capire se questi meccanismi che hanno consentito di sviluppare questo vero e proprio sistema di illeciti amministrativi sia stato messo in discussione poi dagli interventi successivi, cioè se quanto messo in campo attualmente dall'assessore Sabella e dal nuovo segretario generale sia in grado di evitare il verificarsi di fatti di questo tipo». «Ho verificato che ci sono momenti di discontinuità netti e chiarissimi rispetto al passato ma vogliamo capire facendo una simulazione tecnica se quel sistema è in grado nel futuro di evitare fatti di quel tipo».







«Secondo le nostre verifiche c'è un numero di centri costi elevatissimo. Roma Capitale ha un numero che supera le cento unità. Quindi cento centri che possono fare appalti. È come se fossero cento piccoli comuni. Poi ci sono le partecipate. Quindi l'attività di bonifica è davvero complicata».







«Il nostro accertamento si è fermato al dicembre 2014. Un accertamento che lo stesso sindaco Marino ci chiese. Quando scoppiò Mafia Capitale mi chiese di fare un'ispezione profonda sugli appalti». «Dalla nostra analisi è emerso l'utilizzo di procedure irregolari, non corrette. Non c'è un'equazione diretta tra procedure non corrette e corruzione. Ma dietro queste procedure non corrette, ovvero non utilizzare le gare e fare proroghe continue, è più semplice che ci siano fenomeni di corruzione». «Dalle nostre verifiche - aggiunge - sono emersi fatti sia che riguardano gli ultimi due anni della giunta Alemanno che i primi due della giunta Marino».







«La legge prevede che questa unità operativa speciale termini la sua attività il 31 dicembre 2016. Quindi noi dovremo continuare ad occuparci di quello che avviene dopo il 31 ottobre. Ci saranno da fare degli appalti e alcuni saranno delicati. Su questi continueremo a svolgere il controllo».







Poin Cantone interviene anche sulle controverse affermazioni di Rosy Bindi su Napoli: «Non credo che i napoletani siano antropologicamente camorristi. Ma credo ci sia un problema molto serio. Quello che dice la Bindi è corretto. La camorra è una realtà strutturata nella città di Napoli». «Quando è arrivato Garibaldi a Napoli è un fatto storico che abbia utilizzato la camorra per tenere tranquilla la realtà».</column>
        </table>
        <table name="tblWebData">
            <column name="Article">La relazione del presidente Anac Raffaele Cantone sulla gestione degli appalti a Roma potrebbe portare all'apertura di un fascicolo d'indagine.







Il procuratore capo della Capitale Giuseppe Pignatone sta infatti esaminando il dossier. Si valuterà, in base al contenuto della relazione, se farla confluire o meno nel fascicolo Mafia Capitale.</column>
        </table>
        <table name="tblWebData">
            <column name="Article">«Artificiosi frazionamenti degli appalti». È l'impietosa frase che utilizza l'Autorità nazionale Anticorruzione, nella relazione su Roma Capitale, per descrivere il metodo con cui per anni è stato aggirato il ricorso alla gara pubblica. Spiegata in modo semplice: per importi superiori a un milione di euro la legge impone la gara, non consente la negoziazione con un gruppo di imprese invitate. In Campidoglio si abbassava nominalmente il valore dei lavori per poi ricorrere a meccanismi che andavano a riconoscere cifre più alte. La relazione dell'Anac guidata da Raffaele Cantone ha preso come esempi quattro cantieri importanti nel periodo 2011-2014: la riqualificazione di via del Babuino, progetto del 23 aprile 2014, dunque epoca Marino; riqualificazione di piazza Vittorio (15 febbraio 2013, sindaco Alemanno); riqualificazione di piazza Testaccio (lavori iniziati con Alemanno, proseguiti con Marino); manutenzione ordinaria delle piste ciclabili (9 novembre 2014, sindaco Marino). Ma la relazione dell'Anac punta il dito anche su altri settori. Il ricorso alle procedure negoziate, dunque senza gara, di alcuni servizi informatici: per l'help desk scolastico, della gestione operativa delle contravvenzioni, della banda larga.



Infine, altri casi concreti che hanno colpito l'attenzione dell'Anac sono quelli legati a un settore già investito dal clamore delle inchieste giudiziarie: i servizi sociali, dove si sono verificati «ricorso e affidamenti reiterati al medesimo soggetto». Senza gara. Nel mirino cinque procedure del Dipartimento politiche sociali: il trasporto dei disabili (ad Atac che a sua volta aveva subappaltato il servizio), il progetto Scuola di volo (Coop sociale Virtus Ponte Mammolo), assistenza domiciliare (Cigno cooperativa), assistenza dopo gli sgomberi del Regina Elena (Domus Caritatis), Progetto emergenza Nord-Africa (Domus Caritatis): l'agenzia critica il ricorso alle procedure d'urgenze e alle proroghe, ritenute irregolari.







I FRAZIONAMENTI



Ma ripartiamo dagli appalti per i lavori di via del Babuino (legati alla successiva pedonalizzazione), piazza Vittorio, Testaccio e piste ciclabili che fanno capo al Dipartimento infrastrutture. E dalle conclusioni: «È evidente l'inammissibilità di artificiosi frazionamenti dell'appalto volti a eludere le norme». Si richiama il «danno alla concorrenza». Esempio: in via del Babuino già dallo schema del contratto si poteva evincere che all'aggiudicatario (Gra Srl), oltre agli importi dei lavori dell'appalto (998.000 mila euro) avrebbero dovuto essere affidate opere e servizi complementari, con ulteriori esborsi che avrebbero fatto superare il fatidico tetto del milione. «Non è ammissibile - bacchetta l'Anac - la perizia di variante della maggiore spesa complessiva per lavori di 546.656 euro che ha esteso l'intervento al tratto di via non oggetto all'affidamento». Il conto finale? 1,6 milioni. Quasi più clamoroso il caso di piazza Testaccio (Lama Costruzioni) per 900 mila euro.







GLI ESCAMOTAGE



«Non può essere ritenuta ammissibile la perizia di variante della maggiore spesa complessiva per lavori di 184.656 euro, determinata da nuove forniture e utilizzo di materiale diverso da quelli del progetto, nonché dalla generica necessità di ottenere un'opera pienamente fruibile che garantisca la massima sicurezza degli utenti». In sintesi: per il primo affidamento dei lavori si richiamano motivazioni d'urgenza «per eliminare lo stato di pericolo», ma le stesse motivazioni d'urgenza vengono addotte per la seconda parte dell'opera, perché «non presenterebbe le condizioni di sicurezza». «In pratica i lavori eseguiti per l'eliminazione del pericolo sarebbero stati loro stessi causa dei rischi per la sicurezza da eliminare con i lavori di completamento». A piazza Vittorio (698 mila euro) i lavori sono da tempo sospesi «per reperire i fondi necessari al completamento», quelli per le piste ciclabili sono in corso, «ma c'è il rischio che possano riproporsi le criticità evidenziate». E' stata aggirata la procedura trasparente della gara pubblica, ma si è scelto di invitare una quindicina di imprese mediante il Siproneg (un elenco di imprese). In tre casi è stato fatto con un algoritmo casuale, in via del Babuino invece si sono invitate alcune ditte «sulla base di generiche motivazioni».</column>
        </table>
        <table name="tblWebData">
            <column name="Article">Dalla gestione delle spiagge libere di Castel Porziano, di Capocotta e di Ostia al servizio di potatura delle alberature. Dalla nuova sede del decimo Gruppo dei vigili urbani alla pedonalizzazione del lungomare (nell'estate del 2014 «Ostia mon amour»). Questi i punti critici del X Municipio. Una parte di Roma, quella del litorale «profondamente inquinato e piegato alle esigenze delle diverse consorterie criminali». Così il prefetto Franco Gabrielli cominciava la sua relazione nella proposta, poi accolta dal Consiglio dei Ministri lo scorso 27 agosto, di scioglimento per mafia del municipio di Ostia. Quella relazione è allegata da martedì a pagina 36 della Gazzetta Ufficiale che pubblica il decreto del presidente della Repubblica, Sergio Mattarella. «L'amministrazione dell'ente - si legge nell'articolo 2 del Dpr - è affidata, per la durata di 18 mesi, alla commissione straordinaria composta dal prefetto Domenico Vulpiani, dal viceprefetto Rosalba Scialla e dal dirigente di seconda fascia Maurizio Alicandro». Proprio la commissione guidata da Vulpiani ha incontrato lunedì scorso, come primo atto ufficiale, il sindaco Ignazio Marino.



RAPPORTI E LEGAMI



Nella relazione c'è, tra le altre cose, il nome dell'ex Presidente del Municipio, Andrea Tassone, ai domiciliari nell'ambito dell'inchiesta Mafia Capitale, che avrebbe «intrattenuto rapporti e connivenze con il brand economico di mafia Capitale, funzionali a far conseguire a quest'ultimo una serie di appalti pubblici». Tali rapporti sono, inoltre, testimoniati in conversazioni intercettate, raccolte soprattutto in relazione all'affidamento del servizio di manutenzione del verde pubblico, «laddove il tenore delle conversazioni evidenzia - oltre ad una indebita conoscenza, da parte delle cooperative aspiranti all'aggiudicazione, di notizie sulla gestione del servizio - il pesante condizionamento svolto da Buzzi ed i suoi accoliti sulla stazione appaltante per ottenere condizioni a loro favorevoli». Già da queste circostanze «emerge con chiarezza come le collusioni esistenti tra il presidente del Municipio e le organizzazioni criminali abbiano prodotto l'effetto di piegare e condizionare l'azione degli organi amministrativi agli interessi illegali di mafia Capitale».







AFFIDAMENTO CHIOSCHI



Nel dossier del prefetto sono finiti sotto la lente di ingrandimento anche altri casi come «l'affidamento di un chiosco bar in uno stabilimento balneare». Proprio su questo episodio, scrive Gabrielli, «non può non sottolinearsi l'illegittimità dell'azione svolta dall'amministrazione del municipio che non solo viene meno al dovere di accertare i requisiti soggettivi dell'affidatario di uno spazio pubblico per finalità lucrative, ma una volta che li ha conosciuti non procede all'annullamento dell'aggiudicazione ricercando indebite mediazioni per giungere ad una soluzione che non esponga soprattutto l'affidatario al ludibrio di un diniego dell'autorizzazione». E poi c'è l'affare del X Gruppo, attualmente ospitato in un immobile privato con un «contratto scaduto per il quale l'amministrazione versa un milione di euro l'anno, nel 2014 era alla ricerca di un nuovo immobile, ma delle tre offerte presentate dopo il bando, ne veniva ammessa una sola». Il Comandante della Polizia di Roma Capitale (che non era stato affatto coinvolto) informato per caso della vicenda, «evidenzia formalmente l'assoluta inidoneità dei locali, la cui superficie utile era di gran lunga inferiore a quella richiesta».







MANUTENZIONE E PULIZIA



In merito all'appalto per la gestione del servizio di pulizia e manutenzione delle spiagge di Castel Porziano (stagione 2014, valore 474.000 euro) «la prima rilevante carenza - si legge ancora nella relazione - riguarda la determina a contrarre che nel caso di specie costituiva presupposto indefettibile per la legittimità della procedura prescelta, quella in regime di economia, per di più in assenza di un regolamento comunale che disciplina gli acquisti in economia. L'appalto è stato suddiviso in 2 lotti per ognuno dei quali l'Amministrazione ha individuato i soggetti da invitare a gara, se non che in entrambi i casi tutti i soggetti sono risultati direttamente o indirettamente riconducibili a ... (Omissis), alcuni addirittura parte integrante del suo sodalizio».</column>
        </table>
        <table name="tblWebData">
            <column name="Article">ROMA - Tutta colpa di quel “pentimento” annunciato ai pm, e anche di quella lettera accorata che il detenuto Salvatore Buzzi ha scritto a Papa Bergoglio, e che gli ha fatto passare dei brutti quarti d'ora. Cambio immediato di reparto e cella, urla dei detenuti contro di lui, minacce pesanti, impossibilità di condividere l'ora d'aria, e chissà che altro. Tanto che il 2 luglio scorso l'ex ras delle cooperative ha deciso di recarsi dal Comandante di reparto dell'istituto per spiegargli che temeva per la sua incolumità.



E che non poteva più restare all'interno della sezione AS3 del carcere di Badu 'e Carros, dove è rinchiuso da mesi. Dice Buzzi, e le sue dichiarazioni vengono inviate in una nota riservata al Ministero della giustizia, che le rappresaglie nei suoi confronti si erano scatenate subito dopo la diffusione della notizia della lettera al Papa.



LA LETTERA



La missiva parla di pentimento religioso, di presa di coscienza. Ma in un istituto di pena la parola pentimento suona sempre male, e così si ritrova i detenuti contro, perché pensano - sottolinea l'indagato - «che si sia trattato di un pentimento giudiziario e l'intera sezione diventa ostile nei miei confronti».







C'è anche chi lo avvicina e gli dice in malo modo: «Andiamo a fare i pentimenti religiosi, i pentimenti li facciamo all'aria». Facendo chiaramente riferimento all'ora d'aria durante la quale i detenuti stanno tutti insieme. «Per queste ragioni - aggiunge ancora l'ex ras delle coop - oggi non sono andato all'aria e ho deciso di chiedere l'isolamento e il divieto di incontro con tutta la popolazione detenuta. Chiedo, laddove possibile, di rimanere presso l'istituto di Nuoro dove mi sento al sicuro o di essere spostato nel distretto del Lazio, in un circuito protetto».







Il Comandante prende atto delle dichiarazioni e fa le sue verifiche e nelle comunicazioni al Ministero conferma: «Da fonte confidenziale, di provata affidabilità, apprendo che i timori manifestati sono assolutamente fondati.







Proprio al fine di tutelare l'incolumità del detenuto ho provveduto all'allontanamento dalla sezione, ho disposto divieto di incontro con i detenuti e lo ho allocato temporaneamente in una delle stanze dei “nuovi giunti”. Suggerisco la semisezione già 41 bis Area riservata, attualmente priva di detenuti».







I RISCHI



L'ex ras delle coop viene quindi messo in isolamento. Una circolare agli atti dell'inchiesta specifica che persino i pasti debbano essergli portati in cella, per evitagli di andare a mensa con gli altri. Della sua decisione di aderire all'appello del Papa contro la corruzione, Buzzi aveva già scritto anche al suo avvocato, Alessandro Ditti: «Caro Alessandro - si legge - io all'interrogatorio del 31 marzo sono stato conservativo perché se non ho garanzie corro seri rischi.







Ho parlato con Alessandra (Garrone, ndr) e siamo d'accordo nel voler chiarire tante cose. Ti dirò di più aderisco all'appello del Papa, cercherò, per quanto di mia competenza, di chiarire ed estirpare i fenomeni corruttivi a mia conoscenza, e mi difenderò ovviamente dell'accusa di mafia».







Ai magistrati ha poi raccontato di Panzironi, dell'Ama, del Cara di Mineo, si è definito «un cazzaro, uno che straparlava», anche se i pm della dda di Roma sembrano credergli poco. Tanto che ancora al suo legale aggiunge: «Non vedo l'ora divedere la mia figlia grande, che ha scoperto di avere il padre Al Capone. Ma quale Al Capone, mi viene meglio Fantozzi».</column>
        </table>
        <table name="tblWebData">
            <column name="Article">È stato il portavoce dell’ex sindaco di Roma Gianni Alemanno e assieme a lui è finito nell’inchiesta Mafia capitale, accusato dello stesso reato di associazione mafiosa. Ora però il nome di Antonio Lucarelli è finito in alcune segnalazioni che l’Ufficio di vigilanza della Banca d’Italia ha giudicato sospette e per questo le ha inviate alla Guardia di finanza. Tra gli investigatori sta prendendo forma l’idea che i conti intestati alla sua Alfa Progetti Srl, titolare di una attività di ristorazione, nascondano in realtà una «cassaforte» in cui arrivano soldi di diversa provenienza. «La disponibilità di denaro - scrivono le Fiamme gialle - è stata utilizzata nella maggior parte per bonifici in uscita a favore di Lucarelli Antonio. Nel corso del 2014, il conto corrente ha avuto una movimentazione «in avere di euro 142,429 e in dare di euro 101.140». A firmare i bonifici, oltre all’affittuario del ristorante, alcune piccole imprese, tra le quali la società di vigilanza Metro service che, per gli inquirenti, «è risultata aggiudicataria di un appalto di Zètema, società interamente partecipata da Roma Capitale». Da dove provengono tutti questi soldi? E soprattutto, sono di Lucarelli, e a che titolo li ha ricevuti?







PANZIRONI COLLABORA



I pm stanno valutando ogni ipotesi, mentre continuano a ricevere indicazioni utili all’inchiesta proprio dagli indagati. In diversi hanno cominciato a collaborare e tra questi Franco Panzironi, ex ad di Ama, quello che con le sue dichiarazioni potrebbe fare il maggior danno all’ex sindaco Gianni Alemanno. Nel verbale di interrogatorio reso il 20 febbraio scorso, “il Tanca”, così come lo chiamano i suoi soci, dice testualmente: «Ho veicolato denaro per l’allora assessore all’Ambiente Marco Visconti: 200 mila euro e per Gianni Alemanno, allora sindaco che - sottolineano i militari - avrebbe ottenuto «la somma di 40 mila euro per il suo “interessamento” verso Riccardo Mancini, affinché effettuasse i pagamenti arretrati nei confronti delle coop di Salvatore Buzzi». Che Mancini facesse resistenza è cosa certa. Tanto che Massimo Carminati, parlando con Carlo Pucci, a proposito di quel pagamento dice: «Sennò viene qua il re di Roma....tu sei un sottoposto (parla come se avesse davanti Mancini, ndr), è il re di Roma che viene qua...entro dalla porta principale, vedo io che gli combino. Domani mattina vengo su, con gli amici, e gli facciamo una situazione».







GLI AFFARI DI ODEVAINE



Nel grande giro di affari e favori torna l’attività a tante facce di Luca Odevaine, l’ex vice capo di gabinetto di Veltroni. Ha tessuto rapporti ovunque. E così pensa a un affare in Venezuela, «su sollecitazione - racconta a Michela Polselli, sua nuova segretaria - del mio amico sindaco che è venezuelano». L’idea è una linea di pullman per turisti che percorra le località di mare più famose. Ma dato che i pullman vecchi non possono entrare in Venezuela, Odevaine inventa la soluzione. «Si stanno comprando dieci pullman in Sicilia che verranno spediti, non potrebbero entrare. E allora abbiamo architettato la cosa che c’hanno la passerella per i disabili e allora il direttore della dogana che è un amico del sindaco ha: “eh, se è così ve li faccio passare”».</column>
        </table>
        <table name="tblWebData">
            <column name="Article">Primo incontro tra il prefetto Domenico Vulpiani, commissario di Ostia, il sindaco Ignazio Marino, l'assessore alla Legalità Alfonso Sabella e il segretario generale del Campidoglio Serafina Buarnè.







Vulpiani è arrivato in Campidoglio poco prima delle 15. A comporre la commissione incaricata di governare Ostia sono tre persone compreso Vulpiani che la presiede. L'incontro durato circa due ore si è svolto a Palazzo Senatorio. Soddisfatto a quanto si apprende il sindaco Ignazio Marino che ha valutato la riunione con la commissione incaricata - dopo lo scioglimento - di amministrare il municipio di Ostia estremamente positiva.







Il percorso intrapreso, insomma, sembra essere quello della collaborazione piena tra i commissari e l'amministrazione: dai piani urbanistici alla gestione della mobilità. Gli incontri del prefetto Vulpiani continueranno anche separatamente, con l'assessore Alfonso Sabella e con Silvia Decina, ovvero con le due figure che, per delega del sindaco, hanno seguito nel recente passato più da vicino le vicende del litorale romano.







Obiettivo: uno scambio di informazioni utile al governo del territorio. I tre commissari infatti, oltre all'amministrazione del territorio, avranno il non facile compito di 'bonificarnè gli elementi che presenteranno caratteri di illegalità.







«È stato un incontro molto costruttivo, di presentazione, di analisi e per trovare delle soluzioni condivise in un municipio che è stato sciolto ma che fa parte di un Comune prettamente vigente. Un incontro positivo su tutti gli aspetti». Così il prefetto Domenico Vulpiani, presidente della commissione prefettizia del X Municipio ha commentato l'incontro svolto oggi in Campidoglio con il sindaco di Roma, Ignazio Marino, e l'assessore alla Legalità, Alfonso Sabella.







Ci sarà un lavoro di collaborazione con il Comune? «Ferme restando le nostre attribuzioni nell'ambito del Municipio - ha risposto Vulpiani - agiremo sempre in stretto contatto con il Comune: è un Municipio del Comune di Roma. Noi avremo una competenza stabilita dallo statuto Roma Capitale e dai regolamenti esecutivi e in base a quello agiremo, però molte competenze sono del Comune. Parteciperemo alla vita del Comune per le nostre competenze».







In merito all'organizzazione del lavoro, Vulpiani ha detto: «Ci dobbiamo sostituire agli organi che sono stati sciolti, lavoreremo a stretto contatto con i funzionari municipali: alcuni sono stati sostituiti altri vedremo. Stiamo prendendo conoscenza dei problemi, bisognerà studiarli e capire come agire per il meglio e il più velocemente possibile».







Proseguirete sulla strada tracciata finora dal Comune di Roma attraverso il delegato? «Tutto quello che è stato fatto di positivo - ha risposto il Prefetto - non saremo certo noi a distruggerlo: noi siamo qui per costruire positivamente e rimettere in piedi un'amministrazione che aveva subito dei condizionamenti che non doveva subire. Cosa che era stata iniziata dall'assessore Sabella: continueremo su quella strada». In merito alla possibilità di incontrare i cittadini del X Municipio, Vulpiani ha risposto: «Siamo qui per i cittadini. Prima di incontrarli però abbiamo bisogno di tempo per capire. Non bisogna mai fare programmi a breve scadenza, ma progetti che abbiano un respiro più ampio e possano migliorare la vita dei cittadini».







Avete individuato già delle priorità? «Faremo un'analisi delle priorità - ha detto il commissario - quelle urgentissime, quelle meno urgenti e quelle che hanno una prospettiva futura di sviluppo del Comune di Roma dove il X Municipio è una componente. Non bisogna mai fare programmi a breve scadenza - ha aggiunto - ma progetti che abbiano un respiro più ampio e possano migliorare la vita dei cittadini».</column>
        </table>
        <table name="tblWebData">
            <column name="Article">I problemi sono tanti e si affastellano sul tavolo del commissario del Pd, Matteo Orfini. Al punto che i tempi dell’«operazione pulizia» si dilatano sempre di più. E così, dopo il terremoto Mafia Capitale, i democrat continuano a vivere - chissà ancora per quanto - una fase di stallo. I circoli cattivi e pericolosi (27 su 110), rilevati dal dossier di Fabrizio Barca, dovevano chiudere entro agosto. Ora Orfini spiega e prende tempo: «Il 27 settembre organizzeremo un seminario per far partire la riforma del partito». Rimandato a data da destinarsi anche il congresso, quello che dovrebbe far uscire il Pd capitolino dalla fase commissariale. Anche su questo punto si brancola nel buio. Tanto che sempre Orfini candidamente ammette: «Il congresso? Se tutto va bene lo facciamo presto, se non va tutto bene non lo facciamo». A tornare indietro, i proclami del presidente nazionale del Pd avevano fissato l’ora x a prima dell’inizio del Giubileo. Ma difficilmente sarà così.







LA GRANDE FUGA



Perché, particolare non da poco, il tesseramento, dopo i miasmi dell’inchiesta sugli affari di Buzzi e Carminati che ha decapitato metà della classe dirigente del partito, procede molto molto a rilento. Le tessere sono arrivate nelle sezioni a giugno, insieme alla festa dell’Unità a Conca d’oro. Dopo tre mesi, secondo le stime che circolano nella sede di via degli Scialoja, si parla di poco più di 3mila iscritti. Una media di 30 tessere a sezione. E pensare che all’ultimo congresso (novembre 2013) gli iscritti erano oltre 15mila. L’anno dopo, a novembre 2014, prima che arrivasse il ciclone di Mafia Capitale a decapitare il partito, i militanti registrati erano 8mila.



Segno oggi che esistono diversi problemi di appeal e sempre per dirla con Barca il Pd si conferma molto «respingente».







Secondo la relazione dell’ex ministro, che indicò il partito romano come «cattivo e pericoloso», c’erano quasi una trentina di sezioni a cui far tirar giù la saracinesca. Perché gestite da capibastone, perché per nulla produttive e fin troppo litigiose, perché composte da iscritti fantasma. Dopo la rivolta di questa estate il processo sembra essersi arrestato. La chiusura sarà parziale. Si procederà più che altro con altri commissariamenti nelle zone più coinvolte dal malaffare politico. In questo scenario sembra complicato, come spiegano diversi dirigenti del Pd, arrivare in tempi veloci a un nuovo congresso. «E’ impossibile». Anche perché il tesseramento non decolla e la conta rischierebbe di trasformarsi in un referendum su Marino e Orfini. Che dietro le quinte continua a lavorare per costruirsi una candidatura forte di sua diretta emanazione.







Potrebbe pescare tra i Giovani democratici che, come fanno notare in molti, sono ormai una delle poche parti considerate «sane» e radicate nel partito. Senza contare che per gli under 30 la tessera è scontata: costa 5 euro invece che 30 (tariffa minima applicata da quest’anno). E chi sono i leader della costola verde dei democrat? Guido Staffieri e Giulia Tempesta. Non a caso entrambi della corrente dei Giovani Turchi, quella di Orfini.</column>
        </table>
        <table name="tblWebData">
            <column name="Article">«Dopo la pubblicazione del decreto del Presidente della Repubblica che formalizza lo scioglimento del municipio di Ostia, nei giorni scorsi si è insediata la commissione presieduta dal prefetto Vulpiani. Con lui avremo sicuramente un confronto, lo informeremo sulle iniziative adottate e sulle criticità del territorio». Lo annuncia l'assessore alla Legalità di Roma Alfonso Sabella.







Il Cdm aveva votato la proposta di scioglimento del municipio di Ostia per infiltrazioni mafiose il 27 di agosto.</column>
        </table>
        <table name="tblWebData">
            <column name="Article">«Inaccettabile lo spacchettamento di Ama. Inaccettabile che si tradiscano gli accordi sottoscritti, interrompendo un percorso di rilancio dell'azienda. Inaccettabile che si esalti il ricorso ai privati quasi fosse la soluzione a ogni problema, per poi sfoderare la solita formula: frazionare la filiera in appalti dati alle cooperative per il solo servizio di spazzamento. Come se mafia capitale non avesse insegnato nulla a questa città». Così in una nota congiunta Fp Cgil, Fit Cisl, Uil Trasporti e Fiadel annunciano l'interruzione delle relazioni sindacali con Ama in seguito all'annuncio di privatizzazione da parte del sindaco di Roma Capitale Ignazio Marino.







«Parlare di &quot;mercato&quot;, come ha fatto ieri il Sindaco Ignazio Marino, è un'offesa alla competenza di chi sa che il ciclo industriale dei rifiuti ha bisogno di un progetto e di infrastrutture -continua la nota congiunta dei sindacati- e che soprattutto l'affidamento di singoli pezzi di spazzamento, in assenza di strutture logistiche adeguate, non può sicuramente portare a un miglioramento del servizio. La concorrenza nel settore dello spazzamento non esiste. Il risultato più evidente sarà la riduzione del costo del lavoro, unico elemento comprimibile in questo immaginario &quot;mercato&quot;. E non ci vediamo nulla di innovativo».







«Oltre a contraddire se stesso e le promesse elettorali fatte ai romani -sottolineano i sindacati- il sindaco continua nella strada fallimentare dell'affidamento ai privati, che in questa città ha sempre coinciso con l'assalto alla diligenza. Mentre ai lavoratori e ai cittadini piacerebbe vedere più efficienza e progettualità senza dover subire ogni giorno un nuovo, stanco spettacolo di improvvisazione. Il 14 alle ore 14.30 saremo in Campidoglio -concludono Fp Cgil, Fit Cisl, Uil Trasporti e Fiadel- per aprire una mobilitazione che, senza risposte, non potrà che portare allo sciopero generale».</column>
        </table>
        <table name="tblWebData">
            <column name="Article">Riaprono i bar interni della Rai, chiusi dopo la vicenda di Mafia Capitale. Ladisa spa, holding barese della ristorazione, sarà il nuovo gestore dei servizi di ristorazione per i prossimi 5 anni. L'azienda (capofila di un'Ati con Innova Spa) si è aggiudicata in via definitiva, al termine della procedura di gara ad evidenza pubblica, l'appalto. Il servizio - partenza prevista il 1 ottobre - riguarderà la direzione generale Rai di viale Mazzini,



Saxa Rubra, Teulada e gli altri quattro centri di produzione della Capitale, i 3 centri di Torino, i due



di Milano e quello di Napoli. Il valore di aggiudicazione dell'appalto è di circa 54 milioni di euro per tutto il quinquennio (poco più di 10 milioni annui) e riguarda, oltre al servizio mensa (1,4 milioni di pasti all'anno), anche la gestione dei 15 bar (una decina nella capitale) e dei distributori automatici.







Tra i punti di forza dell'offerta - si sottolinea in una nota dell'azienda - «la 'ristorazione green



finalizzata al rispetto dell'ambiente» e «la valenza sociale del servizio: nel rispetto della legge del



Buon Samaritano, infatti, le derrate alimentari e i pasti integri non distribuiti saranno destinati



all'Associazione Banco Alimentare nell'ambito del progetto denominato Siticibo».







Altra caratteristica dell'offerta il «Menu sottratto alla criminalità»: una volta al mese, verrà offerto un menu composto in gran parte da alimenti provenienti dalle terre confiscate alla criminalità organizzata grazie all'accordo sottoscritto con un'associazione che si occupa del recupero sociale e produttivo dei beni liberati dalle mafie.







Alcuni di questi prodotti saranno venduti anche all'interno dei bar Ladisa in diverse regioni italiane, svolgendo il servizio presso numerose istituzioni statali, tra cui il ministero per gli Affari esteri e la Cooperazione internazionale (Maeci), ministero dell'Interno, Comando generale dell'Arma dei Carabinieri, Comando generale della Guardia di finanza, e presso numerose scuole e ospedali.</column>
        </table>
        <table name="tblWebData">
            <column name="Article">«Il padrino è un film che a lui piaceva, come gli piaceva quella musica. Da lassù mio padre è contento perché abbiamo fatto il funerale che piaceva a lui. Noi siamo abituati a fare i funerali così».







var id=104942



Lo ha detto dal salotto di 'Porta a Porta' Vera Casamonica, figlia del capostipite del clan Vittorio, i cui funerali show lo scorse 20 agosto hanno provocato non poche polemiche a Roma. Vera Casamonica, classe '68, nega che il manifesto affisso sulla chiesa di don Bosco con la frase 'hai conquistato Romà e la foto in versione Papa fosse un messaggio di potenza. «Lui non era vestito da Papa, lui vestiva così, gli piaceva così.







«Qui - dice riferendosi agli ospiti in studio, la giornalista Fiorenza Sarzanini e il direttore del Messaggero Virman Cusenza - sono tutti vestiti di bianco. Sono tutte papesse? E la frase 'hai conquistato Roma' significa «solo che ha conquistato il nostro cuore. Rifarei il funerale tale e quale, anche con l'aereo».







«Comunque per noi lui era un re - continua la figlia - Lui era un papà buono, assomigliava al Papa buono, che era Wojtyla». «Io sono venuta per difendere mio padre. Degli altri Casamonica e di quello che hanno fatto non mi interessa niente. Lui non c'entra niente con la droga, né con Mafia capitale». I tanti soldi? «Veniva da una famiglia benestante» e poi «vendeva macchine». «Era amante dei motori - ha aggiunto Vera Casamonica - Nonno e nonna erano grandi commercianti di macchine e non ci sta niente di male se l'aiutavano i genitori. I soldi per noi erano puliti».







«Non è vero che mio nonno era un boss, era il capo della famiglia a casa sua, non a casa degli altri», ha aggiunto un nipote di Vittorio Casamonica presente anche lui in studio.</column>
        </table>
        <table name="tblWebData">
            <column name="Article">La Procura di Roma dice 'no' alla richiesta di patteggiamento presentata il 3 settembre scorso da Salvatore Buzzi, figura chiave nell'inchiesta su Mafia Capitale.



I difensori del ras delle cooperative romane avevano chiesto di patteggiare una pena di 3 anni e 9 mesi. Già nel giugno scorso Buzzi aveva sottoposto ai pm di piazzale Clodio una prima richiesta per un pena di 3 anni e 6 mesi ma anche in quel caso i magistrati avevano respinto l'istanza.







Nell'impianto accusatorio dei pm a Buzzi viene contestato, in primo luogo, di aver agito con metodo mafioso nell'associazione guidata, secondo chi indaga, da Massimo Carminati.</column>
        </table>
        <table name="tblWebData">
            <column name="Article">«Alemanno era il candidato sindaco del partito di Alfano». Eccolo il terzo round tra il primo cittadino e il ministro dell’Interno. La stoccata arriva in serata su Rai Tre: «In questi due anni è stato fatto moltissimo: abbiamo pulito la casa dal sindaco precedente, Gianni Alemanno, che adesso è indagato per associazione mafiosa e che tra l'altro era il candidato sindaco del partito di cui Angelino Alfano era il segretario». E ancora: «Abbiamo pulito la casa, adesso ricostruiamo la città».







Nei giorni scorsi tra Marino e Alfano c’erano già state scintille. Il sindaco della Capitale, infatti, aveva sottolineato come la relazione che il capo del Viminale ha portato in Consiglio dei Ministri, fosse «datata» al 2014. Immediata la replica del Viminale che ha ricordato come nel 2014 il chirurgo dem fosse già alla guida del Campidoglio. Neanche ventiquattrore e Marino è tornato a “pizzicare” Alfano: parlando di sicurezza e Giubileo il sindaco ha ricordato le vicende del funerale show dei Casamonica. Marino, riferendosi al sorvolo non autorizzato dell’elicottero, ha sottolineato: «Lo Stato non ha protetto i cieli di Roma».







E questa sera a Rai tre nuova stoccata. Per poi spiegare la sua assenza nella Capitale proprio nei giorni in cui il Consiglio dei Ministri doveva decidere sull’eventuale scioglimento del Comune per mafia:

«Sarebbe stato assolutamente sbagliato – ha detto al Tg3 - perché in quel Consiglio dei ministri bisognava giudicare se Roma con la mia amministrazione è ancora infiltrata dalla mafia che purtroppo l'ha infiltrata ai tempi di Gianni Alemanno. Quindi credo che io come capo dell'amministrazione non dovessi essere presente».







Chiamato in causa, Alemanno è intervenuto nella polemica: «L'unica arma che rimane a Marino per salvarsi dal suo disastro e dal crescente disgusto dei romani è quella di scaricare ogni problema e ogni responsabilità sui cinque anni della mia Amministrazione». «Il disastro di oggi è principalmente figlio dell'immobilismo e dell'incapacità di Marino e questo i romani lo sanno bene».«Basta guardare i risultati dell'Agenzia sul controllo della qualità dei servizi a Roma (agenzia indipendente che monitora la soddisfazione dei romani sulle attività comunali) - prosegue Alemanno - per rendersi conto che la soddisfazione della cittadinanza per la qualità dei servizi nei nostri cinque anni era largamente superiore a quella dei due anni di Marino».</column>
        </table>
        <table name="tblWebData">
            <column name="Article">A Roma «l'azione della giunta deve fare un salto di qualità». Lo ha detto Matteo Orfini, presidente dell'assemblea nazionale del Pd e commissario del partito nella capitale, a margine di una iniziativa alla Festa dell'Unità di Firenze.







«Non possiamo aspettare che tutto sia bonificato per risolvere i problemi dei cittadini - ha aggiunto - la bonifica aiuta a risolverli». Orfini ha concordato sull'analisi del sindaco Ignazio Marino e del prefetto Franco Gabrielli, secondo cui «la fotografia di Alfano su Roma è datata»: da allora, secondo il presidente del Pd, «l'amministrazione ha assunto molti provvedimenti, ha bonificato molte delle situazioni più spinose e delicate, ha cambiato completamente le modalità con cui si svolgono gli affidamenti, le gare, gli appalti. Oggi grazie al lavoro dell'assessore Sabella da questo punto di vista credo di poter dire che Roma è all'avanguardia».</column>
        </table>
        <table name="tblWebData">
            <column name="Article">La relazione di Alfano su Mafia Capitale è una &quot;fotografia&quot; datata della situazione a Roma. La frase, pronunciata dal sindaco Marino e sottoscritta dal prefetto di Roma Franco Gabrielli, è di quelle che non possono cadere nel nulla. E infatti la replica del ministro dell'Interno non si fa attendere: «Marino ha assolutamente ragione, la mia foto su Roma è datata al 2014, mentre gli ricordo che lui è stato eletto nel 2013».







La foto dell'amministrazione di Roma scattata dal ministro dell'Interno Angelino Alfano il 27 agosto è «datata», come ha detto il sindaco Ignazio Marino, «perché le sue valutazioni erano sulla base della mia relazione e di quella degli ispettori», ha detto Gabrielli dopo l'incontro con Ignazio Marino in Campidoglio.



«La relazione era riferita prevalentemente a fatti anteriori al dicembre 2014 (quando esplose lo scandalo Mafia Capitale, ndr). L'obiettivo della Commissione d'accesso era il comportamento del comune dal giugno 2013 al dicembre 2014. Ora si tratta di aggiornarla e verificare ciò che il Comune ha fatto da gennaio a settembre».







Il lavoro svolto finora «mi fa ben sperare che all'esito dell'attività concordata, che avrà il segretario generale come 'focal point' delle verifiche sulle procedure, potremo dare una sorta di bollino di qualità all'amministrazione, come valore aggiunto per la serenità di questa città che ne ha bisogno per affrontare innumerevoli problemi ed eventi planetari. Una serenità di avere una macchina che dopo un momento difficile ha saputo dare il senso di una profonda discontinuità», ha spiegato il prefetto.







«Sorrido amaramente quando sento parlare di duopoli, commissariamenti, consolati o superpoteri. Ci sono i poteri che sono in capo al prefetto della Repubblica in merito alle procedure che devono essere verificate, con la particolarità che ci troviamo in una città dove è avvenuto in fatto molto grave e c'è un'inchiesta molto importante», ha proseguito, aggiungendo che «l'attività, con riferimento a questo specifico settore, come ha scritto il ministro è caratterizzata da leale collaborazione tra prefetto e sindaco e attiene esclusivamente alle procedure».







«La collaborazione - ha detto - che, al di là di rappresentare contrapposizioni, scontri e discese in campo in una città in cui è morta anche l'ironia, è la cifra distintiva da 5 mesi a questa parte con questa amministrazione».







«Questa amministrazione è cambiata rispetto agli anni della giunta Alemanno», ha detto il sindaco Marino il quale ha spiegato che «questo Comune ha preso decisioni importanti: il 30 gennaio la giunta, su proposta dell'assessore Sabella, ha varato un atto per l'eliminazione di tutte le situazioni che potrebbero portare a contratti anomali e a febbraio abbiamo approvato norme per la risoluzione immediata dei contratti che possano insospettire nella loro conduzione». Inoltre - ha aggiunto Marino -, abbiamo redatto un piano triennale riferito a situazioni specifiche come la rotazione del personale amministrativo nelle aree più critiche come ambiente e sociale e l'istituzione di una centrale unica degli acquisti».</column>
        </table>
        <table name="tblWebData">
            <column name="Article">Mentre il matempo spazza la città, umorismo, rabbia, pessimismo cosmico e politically-scorrect impazzano sui social. La colpa? E' di Poppea, ma non solo: lo spiegano romani e non. «Con la prima pioggia a #roma arrivano anche i siti tombini intasati che non sono mai stati puliti». A firmare uno dei primi tweet e a centrare uno dei grandi problemi di Roma è Maurizio Malabruzzi. Poppea si è appena lanciata sulla città e... «a Roma con la pioggia si scatena il panico, si allagano strade, le metro diventano acquapark e in un bus ci trovi la popolazione mondiale», scrive sul social Mellon Collie.







P. ?@PALMALAZZARINI racconta che «Intanto a Roma pioggia, tuoni e fulmini(??)...coincidenze? Io non credo», una chiosa che lascia alla fantasia del lettore qualsiasi interpretazione, anche se il tono sembra avere un'eccezione negativa. Cristina Maione ?@negramantosa, invece, cita una canzone «Cade la pioggia e tutto lava... #roma @negramaro». Chissà se sarà proprio così, Mafia capitale permettendo.







Inframezzano tweet vari che raccontano di alberi caduti, di auto sepolte, strade allagate, tiombini impazziti.







Poi arriva come un fulmine il pessimismo cosmico di RequisitiMinimi ?@chiusaperferie «Oggi mette pioggia a Roma. Non importa quanto pioverà. Tanto le strade si allagheranno a prescindere», scrive. Mary Poppins ?@Vialedeiciliegi l'aveva previsto sbagliando solo di qualche ora: «mattina alle 8.00 nubifragio a #Roma».Peccato.







«Ci avvertono e stop; della manutenzione. #chissenefrega» tuonaPaola ?@8papere. «Treminuti fa il nubifragio su Roma, naturalmente mentre passavo sulla via C.Colombo . arrivata a casa esce il sole». E' la versione &quot;legge di Murpy&quot; di ?@adayinromem e qualcuno aggiunge che non tutto il male viene per nuocere «Il mio motorino è un mezzo anfibio, ora ne ho le prove». Avanguardia.







Altro tweet, altra riflessione.#Roma #nubifragio #meteo francesco carabelli ?@dearfrensis «Atteso un nubifragio su #Roma. Non può essere un caso che coincida con il rientro del sindaco #Marino in città #calamità». E qui il retweet , per molti, è d'obbligo.</column>
        </table>
        <table name="tblWebData">
            <column name="Article">Il bagno purificatore non è riuscito. Perchè manca il popolo, non c'è la presenza forte dei cittadini romani, in questa Anti-Mafia Capitale, che il Pd con il sindaco e con i compagni di strada ha mestamente allestito a piazza don Bosco. Per rifare l'anima alla politica che l'ha perduta tra i Buzzi, i Carminati e lo show, in questa stessa piazza di Cinecittà, delle esequie dei Casamonica «re di Roma».







var id=105842







Dal palco parte il grido: «I Carminati si sentono padroni di questo luogo. E oggi questo luogo è nostro!». E domani di chi?, sorge spontaneo chiedersi? Più probabile che torni ai boss piuttosto che resti a quel che resta del Pd. Il quale ieri ha dimostrato di avere perso la bussola della città. Poco pubblico, manifestazione prettamente ex Pci e a scarsissima densità renziana (toh, c'è il sottosegretario Rughetti in rappresentanza della cerchia Matteo) e l'anziano compagno Menichelli, che fu autista di Enrico Berlinguer, è stato il più omaggiato.







Certamente in misura maggiore rispetto al sindaco Marino al quale, appena arrivato dall'America, hanno gridato «tornatene ai Caraibi». Un urlo che non rispecchia soltanto l'antagonismo da brutti ceffi come quelli che hanno cercato di dare l'assalto alla manifestazione (a colpi di slogan così: «Pd mafia», «Marino hai rovinato Roma», «Vergogna!», «Fascisti!») ma anche lo scetticismo galoppante, e diventato uno scaricamento di fatto, che serpeggia in larga parte dei militanti democrat.







TIPOLOGIE



C'è tra di loro chi si sforza di non infierire. C'è chi (una signora, dicendo: «Sempre rose sono, ma non quelle dei Casamonica») addirittura regala un mazzo di fiori al sindaco per rianimarlo. E c'è chi (e sono i più), come il primo gruppo di elettori democrat di mezza età arrivati in piazza, parla così: «Marino? E' un cittadino americano, non italiano.







Si è trovato a maneggiare cose che non conosce e i risultati si sono visti». Uno di loro è Angelo, che abita proprio su questa piazza e ha visto due settimane fa anche il funerale di Vittorio Casamonica. Racconta: «Quei mafiosi hanno voluto dire con quello show: qui comandiamo noi. Il problema è che la politica, quella buona, non comanda più. E quella cattiva è ammanicata con Buzzi, Carminati, Casamonica e via dicendo. Comunque, c'è più gente qui che al funerale del 20 agosto». Più in là, ci sono i compagni del circolo del Quadraro e narrano: «Dopo Mafia Capitale non avevamo più il coraggio di farci vedere in giro. Ora vogliamo vedere se questo partito ha ancora l'energia per ripartire».







Vedendolo così, parrebbe esausto il Pd. Molto ceto politico in piazza, i parlamentari, i consiglieri, Fassino (per l'Anci) e Fassina, il sindaco con gli assessori e uno di loro (la new entry Rossi Doria) ripete come in un mantra «stiamo uscendo dal tunnel» e le facce intorno a lui trasudano romanescamente un «davero davero?», il governatore Zingaretti, il ministro Orlando («I problemi si affrontano provando a stare tra la gente, anche quando è imbarazzante») e la presidente dell'Anti-Mafia, Rosy Bindi. Che spiega: «Ci sono stati pezzi di partiti, anche il mio, coinvolti in Mafia Capitale. Non siamo qui solo per dire di no ai Casamonica, ma anche per contrastare qualsiasi connubio tra mafia e politica. Il Comune di Roma non è stato sciolto ma neanche assolto». Ma ecco la sora Adriana, sui 70 anni, che alla fine di tutto va via commentando: «Du' ore de casino, pe' 'sta cacchiata!».







PROMOTER



Matteo Orfini è il promotore dell'evento e sembra goderselo sotto il palco. Anche se il funerale del boss «re di Roma» è stato di gran lunga più spumeggiante e l'elicottero che sorvola la piazza non fa piovere petali di rose ma controlla l'ordine pubblico perchè è targato Polizia. Mentre giù in piazza riecco i vigili e il commento che li accompagna: «Quest'anno li abbiamo visti due volte, al funerale dei Casamonica e al controfunerale dei Casamonica».







Cioè quello di ieri, che si prestava da subito all'effetto boomerang che infatti si è avuto. Appena il primo speaker ha provato a dire qualcosa, un gruppetto di contestatori arrivati da San Basilio ha aperto un grande striscione raffigurante la celebre foto-riassunto di Mafia Capitale, scattata durante una cena al centro Baobab, in cui si vedono tra gli altri insieme a Buzzi e a Luciano Casamonica i democrat Ozzimo e Marroni, più il ministro Poletti. E ci voleva poco a immaginare che sarebbe andata così.</column>
        </table>
        <table name="tblWebData">
            <column name="Article">Applausi e fischi per il sindaco di Roma Ignazio Marino in piazza don Bosco dove è arivato per partecipare alla manifestazione «Antimafia Capitale». «Bugiardo, vergogna, riandiamo al voto», gli gridano alcuni, con un anziano residente del quartiere che gli lancia contro alcune monete da 5 centesimi. Al sit-in sono presenti associazioni di volontariato e antimafia in prima fila, molti i cittadini del quartiere Tuscolano e di altre zone di Roma.







var id=105842







«La presenza delle persone in questa piazza dimostra che Roma è una città antifascista, antinazista e antimafia: abbiamo cacciato i fascisti e i nazisti, ora cacceremo anche la mafia», ha detto il sindaco.







«È importante che oggi ci sia stata la forza di una reazione civile delle persone, perché è evidente che quanto successo ad agosto è stato uno choc culturale e non reagire sarebbe stato un errore», ha detto il presidente della Regione Lazio Nicola Zingaretti partecipando al sit-in. «Ricordo - ha raccontato - che quando il 19 luglio del 2011 da presidente della Provincia feci una fiaccolata in Piazza del Pantheon contro le mafie, che andò benissimo, molti alzarono le spalle. Allora come oggi poter contare sulla mobilitazione delle coscienze di tutti a prescindere dall'orientamento politico è importante». «Meno male che la presa di coscienza c'è e soprattutto mi auguro rimanga viva anche per aiutarci a essere vigili. Ora è importante non abbassare la guardia», ha concluso Zingaretti.







Assediato da giornalisti e fotografi, il sindaco è arrivato nella piazza blindatissima dalle forze dell'ordine, che hanno atteso l'auto del primo cittadino per scortarlo fino al palco.







Appena Marino è sceso dall'auto, sono partiti fischi, insulti e urla da parte di un gruppo di persone che gli chiedeva di «andarsene a casa». «Vergogna», «Vai a casa, non sei degno di Roma», «Dove stavi quel giorno, a pija i tonni?», «Lascia Roma, Roma ha bisogno di altro», sono state alcune delle frasi con sui Marino è stato accolto dalla gente prima di entrare in piazza.







E ancora: «Vergogna, vergogna, vergogna siete mafiosi»: sono le parole urlate da un gruppo di appartenenti alla Carovana delle periferie (associazione che unisce anche alcuni comitati per la casa) prima che iniziasse il sit. Il gruppo di cittadini ha esposto una gigantografia della foto della cena al centro Baobab alla quale erano presenti tra gli altri l'ex sindaco Alemanno, il ministro del Lavoro Giuliano Poletti e un esponente del clan Casamonica.







Non ci sono state però solo proteste per il primo cittadino: oltrepassate le transenne si è levato un applauso e una donna lo ha abbracciato, porgendogli dei fiori.







Quando Marino si è avvicinato al corridoio di ingresso per sedersi in platea, gli animi di un gruppetto di manifestanti si sono scaldati e c'è stato qualche momento di tensione con le forze dell'ordine che li hanno subito dopo allontanati.







Marino ha poi lasciato piazza Don Bosco scortato dalle forze dell'ordine. Un imponente cordone di polizia e carabinieri ha protetto il primo cittadino fino all'auto che lo aspettava vicino alla piazza. A quel punto un gruppetto di persone ha urlato ancora &quot;Vergogna&quot;.







«La manifestazione è una stata una importante occasione per dare voce alle energie buone della città, che sta prendendo coscienza che non si può più negare l'esistenza delle mafie nella Capitale. Questa reazione positiva è un primo passo perché le istituzioni, la politica, le associazioni e i cittadini facciano muro contro l'illegalità ma occorre anche affrontare e risolvere i tanti problemi di Roma», ha sottolineato Rosy Bindi, presidente della commissione parlamentare Antimafia, anche lei in piazza.







«Un bel momento. È l'inizio di una inversione di tendenza e anche un successo che deve far riflettere le forze politiche. I problemi si affrontano provando a stare tra la gente, andando in piazza, anche quando è imbarazzante, anche quando ti esponi a critiche», ha affermato il ministro della Giustizia Andrea Orlando. «È giusto esserci e recuperare una dimensione collettiva dell'azione politica - ha aggiunto - Penso che questo sia il segnale più bello e importante venuto da questa piazza». A una domanda sul sostegno del governo a questa manifestazione, Orlando ha aggiunto: «Il governo è impegnato in una battaglia contro la mafia con i fatti e le azioni, alle manifestazioni si va come singoli e militanti e io ho ritenuto opportuno venirci», ha concluso.</column>
        </table>
        <table name="tblWebData">
            <column name="Article">E' tornato. Anzi è atterrato. Il sindaco Ignazio Marino alle 12.55 è sceso a Fiumicino dal volo di linea Alitalia partito da New York. Completo blu e camicia azzurra senza cravatta, il primo cittadino della Capitale è atterrato in compagnia di moglie e figlia, con le quali ha trascorso questo periodo di ferie passato tra gli Usa e i Caraibi. Appena sceso dalla scaletta è stato prelevato direttamente



sottobordo e, sotto scorta, fatto uscire dall'aeroporto direttamente da un varco decentrato.







Alle 15 il primo appuntamento in Campidoglio con una giunta politica, alle 18 la prima uscita pubblica. parteciperà alla manifestazione contro le mafie a don Bosco, davanti alla chiesa dove si sono celebrati i funerali del boss Vittorio Casamonica.</column>
        </table>
        <table name="tblWebData">
            <column name="Article">Dopo il lungo silenzio vacanziero, prima di lasciare gli Stati Uniti per tornare a Roma, il sindaco Ignazio Marino incassa l'appoggio del primo cittadino di New York Bill De Blasio, e finalmente parla. E le sue parole sono una secca risposta alle tante polemiche sulla sua assenza dal Campidoglio in un momento critico per la Capitale: «Se a fine giornata non hai nemici vuol dire che non hai fatto la cosa giusta», dice.







Il collega americano, che sta vivendo un momento no dopo il crollo dei sondaggi, gli dà man forte: «Ignazio Marino è stato coraggioso. Merita molto credito per quello che sta facendo nella lotta alla mafia e alla corruzione». Dopo la parentesi americana Marino sarà operativo da domani a Roma e sarà impegnato prima in una giunta politica a Palazzo Senatorio nel primo pomeriggio e poi si unirà, in un secondo momento, alla manifestazione contro le mafie organizzata nel quartiere Tuscolano.







«Domani a piazza Don Bosco Roma dirà il suo no alla mafia - ha annunciato Marino -. Con tutta la giunta e i presidenti di municipio saremo in quella piazza insieme ai cittadini, alle associazioni, alle istituzioni, ai partiti, a tutti coloro - e sono la stragrande maggioranza dei cittadini romani e italiani - che vogliono sbattere la porta in faccia alla criminalità organizzata».







A lanciare il presidio di legalità, nello stesso luogo della città che ha ospitato i funerali show di Vittorio Casamonica, è stato il presidente del Pd Matteo Orfini ma a scendere in piazza, domani pomeriggio, saranno diverse realtà politiche, associazioni e organizzazioni di categoria. Unico neo: alla vigilia dell'importante appuntamento, si sono palesate già le prime frizioni.







Oltre ai partiti che sostengono Ignazio Marino alla guida della città, ha annunciato la sua partecipazione &quot;con riserva&quot; anche l'ex sfidante del chirurgo-dem, l'imprenditore Alfio Marchini: «Il sit in di domani a Don Bosco sia silenzioso o non ci saremo - la sua premessa -. Abbiamo detto a Orfini che l'unica forma organizzativa di questa manifestazione deve essere apolitica, apartitica, priva di palchi e palchetti e senza alcun intervento più o meno politico».







La risposta, incandescente, gli è arrivata da Sel (il partito che dopo le dimissioni del precedente vicesindaco di Roma Luigi Nieri è passato in appoggio esterno al sindaco): «Ci vuole antimafia sociale e non marce silenziose come chiede Marchini - le parole del segretario romano Paolo Cento -. Se vuole stare in silenzio contro le mafie è scelta sua, noi la voce la faremo sentire come ascolteremo le testimonianze che saliranno sul palco: dai sindacati agli imprenditori impegnati contro il racket. La lista Marchini si rassegni: la piazza del 3 settembre non può essere strumentalizzata per larghe intese o manovre politiciste che niente hanno a che vedere con le lotte contro le mafie».







La manifestazione serve per «testimoniare il no deciso di Roma a ogni forma di criminalità organizzata - le parole del sindaco -. Spero che questo possa avvenire senza divisioni ideologiche o politiche e senza polemiche, che non farebbero altro che indebolire il fronte della legalità a tutto vantaggio della mafia». Oggi, nel frattempo, Marino a New York ha incontrato il collega Bill De Blasio per parlare di cambiamenti climatici. Ieri si è visto con Vicki Been, responsabile per la conservazione e valorizzazione del patrimonio immobiliare del comune di New York per un confronto sul social housing.







Per quanto riguarda il calendario romano, a partire da domani, sarà serrato: solo per cominciare, venerdì 4 dovrebbe incontrare il prefetto Franco Gabrielli per un colloquio a tutto tondo, da Mafia Capitale al Giubileo, e lo stesso giorno - nel pomeriggio - partecipare ad una riunione con il Governo, sempre a tema Anno Santo.</column>
        </table>
        <table name="tblWebData">
            <column name="Article">Una richiesta di patteggiamento a 3 anni e 9 mesi di reclusione è stata presentata oggi dai difensori di Salvatore Buzzi, ras delle cooperative romane e figura di spicco nell'inchiesta su Mafia Capitale.







Una prima istanza a 3 anni e 6 mesi era già stata respinta dalla Procura nel giugno scorso.</column>
        </table>
        <table name="tblWebData">
            <column name="Article">«10mila euro al mese, anche se la richiesta complessiva era per 20mila. Ma non erano solo per me, mi servivano a mandare avanti le cooperative sociali che presiedevo». E’ una ammissione che nasce dalla volontà di collaborare quella che Luca Odevaine, affiancato dai suoi avvocati Luca Petrucci e Francesco Bartolini, ha deciso di rendere a luglio scorso ai pm romani e ai carabinieri del Ros che indagano su Mafia capitale ma che hanno inviato gli atti sul Cara di Mineo anche ai colleghi di Catania. E’ qui, infatti, che il sottosegretario Ncd Giuseppe Castiglione è indagato per turbativa d’asta per il centro rifugiati più grande d’Europa.







L’INCARICO



Odevaine racconta di aver cominciato ad occuparsi della struttura catanese quando si occupava di protezione civile per la Provincia di Roma e l’Upi era guidata da Castiglione. Aperto per gestire l’emergenza Lampedusa, il Cara di Mineo aveva fatto crescere a dismisura i costi di gestione. «Mi hanno riferito - racconta - che quella struttura fu scelta anche per fare un piacere a Pizzarotti (imprenditore proprietario dell’area, ndr) che in quel momento aveva dei problemi. Non sono in grado di dire per mia conoscenza diretta se i rapporti di Pizzarotti fossero più con Gianni Letta che con il presidente Berlusconi. Io ritenevo che fosse più un rapporto con il dottor Letta in quanto poi la gestione della struttura venne affidata con affidamento diretto alla Croce Rossa di Milano, di cui la sorella del dottor Letta era presidente, della Croce rossa Lombardia».







Visto che i costi erano lievitati a dismisura, il prefetto Gabrielli «che si fidava di me», sottolinea Odevaine che è stato a lungo capo della protezione civile provinciale, gli chiede di occuparsi della vicenda.Appena arrivato in Sicilia, Odevaine capisce le logiche che dovrà rispettare. Il primo suggerimento arriva con una cena: «Siamo arrivati al ristorante Castiglione ed io, ci sediamo a un tavolo e io vedo apparecchiato per tre. Quindi intuisco che c'è una terza persona e chiedo al presidente Castiglione: ”aspettiamo qualcuno?” e lui mi disse: ”Si aspettiamo una persona che ti voglio presentare&quot;».







Di lì a poco, a tavola si siede Salvo Calì presidente del consorzio Sisifo, iscritto alla Legacoop, che già gestisce il centro di Lampedusa. A vincere le gare sono effettivamente Sisifo e La Cascina o società a loro collegate: «Sono loro i più forti», una di sinistra e l’altra cattolica. Anzi, la prima proposta di una «remunerazione» Odevaine l’avrebbe ricevuta nel 2011, nel corso di una riunione alla presenza di alcuni rappresentanti del Pd e della Cgil: «Mi viene chiesto se io una volta assegnata la gara avessi voluto fare il direttore generale». L’incarico avrebbe dovuto essere retribuito a 10mila euro al mese, ma visto che l’accordo non si concretizzava, Odevaine si rivolse ai dirigenti del consorzio La Cascina: «L’accordo l’ho stretto con Salvatore Menolascina e Francesco Ferrara di La Cascina. Mi dissero ”intanto contribuiamo noi”».







I NUOVI EQUILIBRI



Intanto gli equilibri politici cambiano. «Castiglione prende il posto di suo suocero, il senatore Firrarello. I comuni del consorzio, più o meno di centrosinistra, diventano, tranne uno, quasi tutti del nuovo centrodestra». E La Cascina vince tutte e tre le gare: «Il vantaggio che ha avuto Castiglione è di natura elettorale», aggiunge Odevaine. Un accordo siglato persino con una riunione in comune: «Tutti i sindaci appartenenti al consorzio, si sono riuniti con Paolo Ragusa e Mimmo Cammisa de La Cascina per spartire tra i comuni il numero di assunzioni da fare. A livello nazionale credo che l'Ncd ha preso, non so, il 4%, il 3% e in quella zona ha preso più del 40%».







I rapporti tra La Cascina e il partito sarebbero rimasti solidi: «Ritengo che in qualche modo La Cascina finanziasse questa operazione della creazione di Ncd. In occasione della prima uscita pubblica di Ncd a Bari, Menolascina, pugliese, mi disse che ci sarebbe stata una cena a casa della sorella con il ministro Lupi. Ritengo però per i ricordi che ho, così, che ci fosse un rapporto molto stretto con Lupi, forse meno stretto con Alfano perché sennò non avrebbero avuto bisogno di me, per l'interlocuzione col Viminale».</column>
        </table>
        <table name="tblWebData">
            <column name="Article">«Vorrei si facesse chiarezza per sempre, per la serenità delle istituzioni di questa città. Gabrielli sicuramente non si candiderà a Roma per fare il sindaco, il presidente di Regione o il sindaco metropolitano o qualsiasi altra carica». Così il prefetto di Roma Franco Gabrielli, a margine di una iniziativa, sulle voci di stampa che lo vedevano pronto, una volta svolto il suo lavoro di 'affiancamento' al sindaco Marino e per il Giubileo, deciso dal governo, a candidarsi egli stesso alla guida della città.







«Questa città, Roma Capitale, ha un solo sindaco che è stato eletto dal popolo. Che ha ricevuto il mandato dal popolo e tale è finché questo sindaco rimarrà in carica. Non possono esistere giuridicamente diarchie o consolati». «Non possono esistere situazioni che in qualche modo depotenzino il ruolo e la funzione e consentitemi, le responsabilità che sono in capo al primo cittadino», ha aggiunto Gabrielli a proposito delle polemiche seguite alle decisioni del governo che lo ha 'affiancato' al sindaco Ignazio Marino per quanto riguarda gli otto ambiti dell'amministrazione capitolina più colpiti dall'infiltrazione di Mafia Capitale.







«Nonostante la distanza fisica, ho parlato in questi giorni con il sindaco Marino, ci sentiamo spesso e volentieri. Lui sa come la penso, ovvero che non c'è alcun condominio», ha detto Gabrielli, a margine di una iniziativa a Roma. Oggi, ha ricordato il prefetto, c'è un incontro sul Giubileo chiesto dal vicesindaco di Roma Marco Causi, «propedeutico all'insediamento della segreteria tecnica che sarà domani. La segreteria sarà la cabina dove ci saranno anche rappresentanti della Regione, chiederò al presidente Zingaretti di darmi uno o due nomi che faranno parte di questa struttura. Sarà il luogo della condivisione e della concertazione».







«Il ministro dell'Interno, all'esito di tutta quella che è stata la vicenda, la Commissione d'accesso, la relazione del prefetto di Roma, non ha potuto non constatare che, evidentemente, dalla fotografia che gli era stata rappresentata, certamente non usciva un quadro molto rassicurante della condizione della città e della sua amministrazione. Questa vicenda forse interroga soprattutto il potere legislativo, e cioè quella che oggi è una assoluta inadeguatezza della norma dell'art.143 a prendere in considerazione situazioni complesse come possono essere quelle di una metropoli», ha spiegato il prefetto.







In questa città, ha aggiunto, «ci sono 15 Municipi e 50 mila operatori, tra partecipate e dipendenti, quindi forse, come peraltro acutamente ha rilevato la presidente Bindi, lo strumento dell'articolo 143 (sullo scioglimento dei consigli comunali, ndr) va un pò rivisto. Solo che noi operiamo a legislazione vigente e il ministro ovviamente non ha potuto non tenere conto di questa fotografia e quindi ha chiesto al prefetto di porre in essere una serie di iniziative volte a fare proposte e a dare indicazioni rispetto ai settori che sono emersi dalla relazione, nei quali c'è stata questa criticità. Quindi il prefetto adesso, nell'ambito di un rapporto di leale collaborazione - ha concluso Gabrielli - andrà innanzitutto a fare una verifica dell'esistente, perchè la fotografia che ha avuto il ministro era riferita a un tempo che non c'è più. Oggi il prefetto è chiamato a fare la fotografia di quella che è oggi la macchina amministrativa di questo Comune e, all'esito di questo, farà delle indicazioni e delle proposte».







Poi il prefetto affronta il tema Giubileo: «Suggerirò al vicesindaco Causi di rendere quanto più trasparenti, con un'apposita sezione sul sito del Comune, tutti i soldi spesi per l'organizzazione del Giubileo, le procedure di affidamento delle gare, i nomi di chi se le aggiudicherà e i tempi di realizzazione delle opere. Questo è il primo grande evento ai tempi del pauperismo spinto, quindi è giusto rendere conto di come vengono spesi i soldi dei cittadini».







«Questo è il Giubileo ai tempi dell' Isis, di una radicalizzazione quasi epocale, e quindi dobbiamo affinare quanto più possibile i nostri strumenti. Se voi pensate che lo diciamo per scaramanzia vi sbagliate: noi pensiamo che quella del terrorismo internazionale sia una minaccia concreta e reale. Ma come tutte le minacce non vuol dire che dobbiamo chiuderci. Dobbiamo attrezzarci in modo che la minaccia non si concretizzi in modo negativo».</column>
        </table>
        <table name="tblWebData">
            <column name="Article">La decisione del governo di affiancare Marino con Gabrielli e Cantone? «Non è una tutela ma un’assunzione di responsabilità nazionale. L’Italia e il Pd non possono permettersi un fallimento nel rilancio dell’azione capitolina. Marino colga fino in fondo questa opportunità e sciolga alcune contraddizioni». Dopo il terremoto dell'inchiesta Mafia Capitale, il ministro della Giustizia Andrea Orlando vede tracciato un percorso di «riscatto» sia per il Pd romano sia per l'amministrazione capitolina. E al Messaggero annuncia: com’è stato a Milano per Expo, anche per il Giubileo il governo rafforzerà gli uffici giudiziari della Capitale. Non solo: entro il 2015 «possiamo farcela ad approvare in via definitiva la riforma del processo penale attuando la delega sulle intercettazioni».



Ministro, aver attribuito al prefetto di Roma un forte potere di indirizzo senza ricorrere al commissariamento non ha comportato, di fatto, la messa sotto tutela sia di Marino sia del Pd capitolino?



«Parlerei piuttosto di un'assunzione di responsabilità perché è evidente che il cratere che si è venuto a creare nel corso del tempo in una realtà come Roma, sia sul piano amministrativo che politico, è una questione nazionale. Un segnale in questo senso sul fronte politico era stato già dato con la nomina a commissario del Pd capitolino di Orfini, presidente del partito. Oggi, analogamente, si vuole sostenere la Capitale in un processo di riscatto amministrativo. E' anche chiaro che starà a Marino cogliere fino in fondo questa opportunità e sciogliere alcune contraddizioni che hanno caratterizzato anche la sua azione di governo».







Eppure, proprio il giorno dell'azione di rilancio non si poteva non notare l’assenza di Marino.



«Sull’assenza di Marino sono state imbastite troppe polemiche. La sua presenza il giorno del consiglio dei ministri sarebbe stata assolutamente inessenziale, visto che il sindaco non avrebbe potuto nè dovuto assumere alcun ruolo».







E l'assenza di Renzi in conferenza stampa, a Palazzo Chigi?



«Credo che sia stato oggettivamente un modo per sottolineare che la decisione in consiglio dei ministri era fondata non su una valutazione di opportunità politica ma su elementi di legge. Era giusto che fosse il ministro dell’Interno a illustrare il lavoro svolto dalla commissione d’accesso e a trarne le conseguenze»







Intende dire che nel decidere di non sciogliere Roma per mafia non ci sarebbe stata alcuna valutazione di opportunità politica? Non ha forse pesato il pericolo di un voto anticipato a Roma, in prossimità del Giubileo e in coincidenza con l'appuntamento elettorale in altre importanti città?



«Escludo che la decisione nasca da valutazioni riferite alla data delle elezioni. Il governo si è pronunciato sulla base del lavoro svolto dalla Commissione che ha escluso lo scioglimento e ha ritenuto che l'amministrazione in carica abbia svolto una funzione di discontinuità rispetto a quella che l'ha preceduta, confermando tra l'altro quanto sostenuto in Commissione Antimafia dal procuratore Pignatone. L'opportunità politica, semmai, c’è stata nell’assumere ulteriori cautele».







Alcuni si chiedono su quali basi giuridiche ciò sia avvenuto, visto che il testo unico sugli enti locali non prevede questo genere di affiancamento da parte del prefetto.



«La legge era stata pensata e concepita non immaginando che un fenomeno come questo potesse riguardare le grandi metropoli. Con tutto quello che è emerso dall’inchiesta Mafia Capitale, e cioè la fragilità del sistema e la compromissione di pezzi anche dell’apparato pubblico, non potevamo cavarcela semplicemente dicendo ”non ci sono le condizioni previste dal Testo unico per lo scioglimento”. Era necessario tenere al riparo i prossimi passaggi che sono cruciali per Roma e per il Paese, a partire dal Giubileo».







Non teme che la fragilità dell’appiglio giuridico apra la strada a contenziosi amministrativi in caso di mancato accordo tra Prefetto e Sindaco oppure tra la commissione incaricata dello scioglimento del municipio di Ostia e la giunta capitolina?



«No, gli strumenti sono stati adeguatamente approfonditi e hanno avuto come precedente il modello dell’Expo. E' chiaro che stiamo percorrendo una strada inedita, ma è anche inedito il fenomeno che ci siamo trovati ad affrontare».







Non è che Renzi, a differenza di Expo, tema un flop del Giubileo e non voglia accostare il suo nome all’evento?



«Il flop è un’ipotesi che non possiamo neanche minimamente prendere in considerazione. Anche per questo Marino deve essere aiutato con forza. L’Italia e il Pd non possono permettersi un fallimento nell’azione di rilancio di Roma».







Per l'Expo si è provveduto a rafforzare gli uffici giudiziari di Milano. Farete altrettanto in occasione del Giubileo?



«Ci sarà un rafforzamento, con più personale amministrativo e più magistrati. Il Giubileo, d’altronde, comporterà un aumento delle presenze in città e, inevitabilmente, un incremento dei carichi che già oggi a Roma sono di difficile gestione».







Importanti riforme arriveranno presto alla prova dell’aula: dal processo penale, con la delega al governo sulle intercettazioni, alla prescrizione. Ma c'è anche la riforma del Senato rispetto alla quale il governo, durante l'estate, ha mandato segnali di apertura a Berlusconi così da superare le contrarietà della sinistra Pd. La giustizia potrebbe diventare materia di scambio con la riforma costituzionale?







«Il sospetto di scambio è un genere letterario che registro da quando si è insediato il governo. Ognuno può valutare, però, che sino ad oggi tutto è avvenuto in modo esplicito e alla luce del sole. Può piacere o no, ma nulla è stato fatto per recondite manovre».







Non si può dire che non assomigli a un baratto la proposta di Calderoli: ritiro di 600mila emendamenti al ddl Boschi in cambio della grazia a Monella.



«Vista la delicatezza dell'istituto della grazia che chiama in causa direttamente il presidente della Repubblica mi esimono da qualunque commento, ma il dossier seguirà il suo corso e sarà impermeabile a questo genere di valutazione».







Renzi aveva detto che il 2015 sarebbe stato l'anno della riforma delle intercettazioni. Anche per lei è così?



«Penso che ce la possiamo fare»







Ad approvarla definitivamente?



«Sì, definitivamente. La delega sulle intercettazioni possiamo attuarla a strettissimo giro. Inizieremo a discuterne subito dopo il via libera alla Camera».







Eppure proprio alla Camera l’avvio è stato difficile, a causa dell’emendamento Pagano sulle registrazioni carpite di nascosto. Immaginate uno stralcio per le intercettazioni?



«Lo stralcio rischia di essere più un allungamento che una scorciatoia. Confido che entro settembre il testo verrà approvato nel suo complesso alla Camera. Subito dopo avvieremo un confronto con la stampa. I punti fermi restano tre: nessuna modifica alle intercettazioni come strumento investigativo; sì a tutte le modifiche possibil</column>
        </table>
        <table name="tblWebData">
            <column name="Article">ROMA - «Riportare Roma al suo rango di Capitale d'Italia è una missione che richiede una collaborazione forte tra tutte le istituzioni. Il Giubileo può rappresentare una grande opportunità di rilancio per Roma». Claudio De Vincenti, sottosegretario alla presidenza del Consiglio, è l'uomo incaricato da Renzi di seguire il dossier Anno Santo. E' l'ufficiale di collegamento tra Marino e il premier.







De Vincenti, mancano meno di cento giorni al Giubileo, la gran parte dei lavori, quelli più importanti, inizierà solo a metà ottobre. Per l'otto dicembre le opere saranno completate?



«Il Comune è chiamato a uno sforzo molto impegnativo, ma ce la può fare grazie alla delibera del Consiglio dei ministri che consente di dimezzare i tempi delle procedure. Attenzione: non c'è nessuna deroga alle procedure, parliamo solo di forte accorciamento dei termini per completare le procedure stesse e assegnare i lavori».



De Vincenti, mancano meno di cento giorni al Giubileo, la gran parte dei lavori, quelli più importanti, inizierà solo a metà ottobre. Per l'otto dicembre le opere saranno completate?



«Il Comune è chiamato a uno sforzo molto impegnativo, ma ce la può fare grazie alla delibera del Consiglio dei ministri che consente di dimezzare i tempi delle procedure. Attenzione: non c'è nessuna deroga alle procedure, parliamo solo di forte accorciamento dei termini per completare le procedure stesse e assegnare i lavori».







Quindi per l'otto dicembre saranno pronti solo gli interventi leggeri?



«Il piano presentato dalla giunta per l'organizzazione del Giubileo non riguarda le grandi opere, per le quali 100 giorni non sono certo il tempo tecnico necessario e su cui piuttosto il vicesindaco Causi ha avviato una interlocuzione di prospettiva col ministro Delrio e col presidente Zingaretti. Il piano per il Giubileo si concentra invece sulla manutenzione di strade, piazze, aree intorno alle stazioni ferroviarie, percorsi pedonali, metropolitane e linee tranviarie, oltre che sul verde pubblico e il decoro urbano (a cominciare dalla pulizia della città)».







Nel piano del Comune ci sono 131 opere da finanziare, finora sono stati sbloccati solo 50 milioni per le prime quaranta. Contate di finanziarle tutte?



«In settimana terremo una riunione con il Comune e con il Mef proprio per valutare gli spazi finanziari che, nell'ambito delle risorse già a disposizione del Comune per il piano di rientro del bilancio e del debito, potranno aprirsi per il sostegno alle opere indicate nel Piano. Sono interventi su mobilità e decoro di competenza del Comune, ma anche in materia sanitaria che coinvolgono la Regione è che sono stati già avviati».







Non avete nominato commissario il prefetto Gabrielli perché sarebbe stato uno smacco nei confronti del sindaco Marino?



«Abbiamo sempre escluso l'ipotesi di un commissario: è un Giubileo diverso dai precedenti, all'insegna della massima semplicità e sobrietà e che proprio per questo ha potuto essere convocato dal Santo Padre con soli otto mesi di anticipo».



Il coordinamento di Gabrielli cosa comporta?



«E' un raccordo operativo analogo a quello svolto dal prefetto di Milano per l'Expo e per il quale è prevista una segreteria tecnica di esperti che lo coadiuvi nel coordinamento istituzionale».







Da quando arriveranno a Roma le 5 mila forze dell'ordine in più promesse dal ministro Alfano?



«Procederemo su due piani paralleli: facendo convergere su Roma le forze liberate dalla conclusione il 31 ottobre dell'Expo e procedendo con il reclutamento avviato dal piano generale di rafforzamento delle forze dell'ordine varato prima dell'estate».







Il Campidoglio, alla luce dei provvedimenti del Governo dopo Mafia Capitale, non è troppo fragile per gestire le gare e i lavori?



«Nei mesi scorsi ci sono già stati cambiamenti significativi da parte del Comune: ora questo processo viene rafforzato con la collaborazione istituzionale di Gabrielli e il rafforzamento del rapporto, già avviato, con l' Anticorruzione».







Il precedente Giubileo, che venne anticipato due anni prima, lasciò opere importanti alla città. E questo cosa lascerà ai romani?



«Prima di tutto, le opere di manutenzione e di decoro urbano implicano un miglioramento della qualità della vita nella città che si proietterà anche sul futuro. Inoltre, come testimonia l'interlocuzione avviata con il ministro delle Infrastrutture, l'Anno Santo sta diventando l'occasione per ragionamenti che vanno al di là dello stesso evento giubilare e che riguardano il futuro della viabilità, dei trasporti e più in generale delle infrastrutture che devono sostenere la qualità della vita dei cittadini romani e le prospettive di sviluppo economico dell'area metropolitana».







Ha trovato irrituale l'assenza del sindaco Marino nel giorno del consiglio dei ministri?



«Le misure le doveva prendere il Governo, siamo stati sempre a stretto contatto con Causi che si è confrontato con il sindaco».







Trova normale che il presidente del Consiglio e il sindaco della Capitale non si parlino?



«Ma chi l'ha detto? E poi quello che conta è la collaborazione istituzionale».</column>
        </table>
        <table name="tblWebData">
            <column name="Article">«Il prefetto Gabrielli dovrà supportare il sindaco nel riorganizzare Roma. Marino non ha interesse a contrapporsi». All’indomani del Consiglio dei ministri che, almeno per il Viminale, ha chiuso il caso Roma, Angelino Alfano si dice soddisfatto.







Ministro, l’intervento di due giorni fa è stato considerato un semi commissariamento. Non c’è il rischio che Gabrielli sia privo di poteri effettivi?



«Il senso della legge non è solo quello di commissariare oppure no le amministrazioni, ma anche quello di supportare l’azione amministrativa quando questa presenti gravi carenze. Ora non c’è dubbio che a Roma delle gravi carenze ci siano state, come dimostrano gli atti di inchiesta oltre a quelli della commissione d’accesso. Ma avendo valutato di non sciogliere, perché gli inadempimenti rilevati non erano sufficienti a giustificarlo, ho deciso, portando la mia scelta all’attenzione del Consiglio dei ministri, di chiedere al prefetto di coordinare e pianificare insieme al sindaco alcuni interventi che abbiano come obiettivo il contribuire in modo determinante al risanamento del Comune, non solo nei dipartimenti interessati dall’inchiesta. E’ una cosa che sta dentro un quadro normativo preciso ed è del tutto fuori luogo dire che questi poteri non sono previsti dalla legge».







Ministro, l’intervento di due giorni fa è stato considerato un semi commissariamento. Non c’è il rischio che Gabrielli sia privo di poteri effettivi?



«Il senso della legge non è solo quello di commissariare oppure no le amministrazioni, ma anche quello di supportare l’azione amministrativa quando questa presenti gravi carenze. Ora non c’è dubbio che a Roma delle gravi carenze ci siano state, come dimostrano gli atti di inchiesta oltre a quelli della commissione d’accesso. Ma avendo valutato di non sciogliere, perché gli inadempimenti rilevati non erano sufficienti a giustificarlo, ho deciso, portando la mia scelta all’attenzione del Consiglio dei ministri, di chiedere al prefetto di coordinare e pianificare insieme al sindaco alcuni interventi che abbiano come obiettivo il contribuire in modo determinante al risanamento del Comune, non solo nei dipartimenti interessati dall’inchiesta. E’ una cosa che sta dentro un quadro normativo preciso ed è del tutto fuori luogo dire che questi poteri non sono previsti dalla legge».







Che succede se Marino rifiuta una di queste indicazioni?



«Qui non stiamo parlando di un potere di indirizzo politico da parte del prefetto ma di una azione che si deve tradurre in input amministrativi che siano coordinati col sindaco e che possano significare un espianto definitivo di tutte quelle situazioni che hanno portato al triste epilogo di Mafia Capitale. Il prefetto pianifica col sindaco una serie di azioni che hanno il compito di bonificare in modo radicale e definitivo l’amministrazione. Il sindaco ha tutto l’interesse ad avere un supporto che non ha nulla di politico, come è nel caso delle indicazioni che arrivano dalla amministrazione dell’Interno per il tramite del prefetto di Roma. Non ha interesse a contrapporsi e peraltro glielo sconsiglierei».







Tecnicamente, come interverrà Gabrielli?



«Sarà lui a organizzare il nostro supporto e la nostra presenza al fianco del sindaco. Il Viminale non farà mancare risorse alla prefettura in ogni ambito necessario».







Questo ruolo di dominus per il prefetto non è un po’ inedito?



«Il prefetto e il sindaco sono le due metà della mela. Da un lato il prefetto ha la funzione di coordinamento con il sindaco e per altro verso, come è accaduto anche a Milano, svolge una funzione di coordinamento. La figura dei prefetti nasce anche per lo svolgimento di questi compiti straordinari, un ruolo rafforzato con la riforma della pubblica amministrazione».







Il sindaco è ancora in ferie. Come leader politico che ne pensa?



«Un uomo pubblico ha una serie di onori e una serie di oneri e responsabilità. Ognuno sceglie come viverli assumendosene le responsabilità davanti alla pubblica opinione, l’importante è che ora agisca rapidamente».







Le sarà capitato di essere in vacanza in una situazione di emergenza ed essersi posto il problema di rientrare oppure no in sede...



«Le dovrei rispondere con una lista di vacanze cancellate con relative penali pagate, ma l’intervista non basterebbe...»







Se la situazione è così grave, non era meglio commissariare e andare alle elezioni?



«Non sono scelte che si compiono a cuor leggero anche perché c’è un diritto costituzionalmente garantito da parte di chi è stato eletto dal popolo e da parte del popolo che ha votato. La nostra scelta, a cominciare dalla mia, non ha nulla di politico perché come è arcinoto il mio partito è all’opposizione di Marino. La mia valutazione è stata basata sugli atti e sulla giurisprudenza. Corte costituzionale, Consiglio di Stato e Tar hanno disegnato un quadro di riferimento per chi deve prendere delicate decisioni come quella che è toccata a noi».







Il rischio di elezioni in primavera è scongiurato?



«Sono valutazioni che attengono a Marino e alla maggioranza che lo sorregge che non è la stessa che sorregge il governo. Il governo ha un’area moderata di centrodestra al proprio interno, rappresentata dal nostro movimento politico, e dunque non ho la stessa idea del Pd riguardo ciò che politicamente sia opportuno fare a Roma ma la so astrarre da quella che mi compete come ministro».







Secondo lei l’inchiesta Mafia capitale è conclusa? Che farete se dovessero esserci sviluppi?



«Non deve chiedere a me ma alla procura a che punto è l’inchiesta. Certamente le valutazioni della commissione d’accesso e del prefetto sono state compiute allo stato degli atti. Nella decisione ha inciso il fatto che la struttura della capitale è complessa e la commissione d’accesso si è concentrata su 3 dipartimenti su 15. Dovessero emergere nuove realtà, non potremmo star fermi».







Qualcuno ha detto che l’intervento del governo è stato tardivo. Perché avete aspettato fino a fine agosto?



«Io avevo la relazione pronta già ai primi di agosto. Come governo si è voluto assumere le decisioni anche in altri due ambiti, relativi al Giubileo. Non abbiamo voluto decidere a scaglioni e abbiamo fatto bene».







Non c’è il rischio che il Giubileo cada in un momento poco propizio per la città?



«E’ un’occasione straordinaria per chi ha fede ed è anche una splendida occasione per restituire a Roma un palcoscenico positivo e renderla vetrina di valori importanti di armonia, di fede, di pace e di spiritualità. Per quel che riguarda me e la mia amministrazione dobbiamo rendere il Giubileo sicuro senza militarizzare la città».







Per l’opposizione sembra già esserci una candidatura in campo, quella di Alfio Marchini. Come leader politico, come la giudica?



«Guardiamo con grande attenzione in tutta Italia a soggetti civici protagonisti nelle loro città e che non abbiano una precisa marcatura di partito. La scelta è ancora prematura, ma mi pare che il</column>
        </table>
        <table name="tblWebData">
            <column name="Article">Nomadi, verde ed emergenza abitativa. Si riparte da qui. Con una trentina di appalti concessi, o rinnovati, dall'amministrazione Marino che dovranno essere annullati. La relazione del ministro Angelino Alfano tra i vari ambiti di competenza affidati al prefetto Franco Gabrielli mette anche questo punto: la sospensione di delibere dirigenziali considerate sospette. Provvedimenti che per l'ex capo della Protezione civile aveva già segnalato ad Alfano nel suo dossier con la seguente dicitura: «Si ritiene opportuno proporre l'annullamento delle seguenti procedure». La lista è dettagliata con tanto di numero di serie delle determine. I fatti contestati affondano in quello che era il core business di Mafia Capitale. Il sospetto di Gabrielli, fatto proprio da Alfano, è che su queste gare ci sia un'ombra chiara «perché l'assegnazione pare essere avvenuta per effetto di un patto di desistenza tra le imprese invitate». LE GARE



Le procedure che dovranno essere cassate riguardano in primo luogo il dipartimento di Tutela Ambientale e Protezione civile: dieci determine adottate nel 2013 per la manutenzione del verde pubblico, altrettante riferite all'anno successivo (probabilmente una proroga delle precedenti), i contratti sempre il verde pubblico stipulati ad aprile, luglio e ottobre del 2014 e, infine, due determine (273/14 e 337/14) legate all'assistenza abitativa firmate sempre nel 2014.







Ce n'è anche per le politiche sociali, e non a caso spuntano i lavori per i campi nomadi, altro affare ghiotto delle coop fasciocomuniste. Sempre secondo la relazione di Gabrielli le procedure da annullare riguardano due determine del 2014 per i lavori di manutenzione del centro di Castel Romano e altre tre per interventi in altri campi nomadi. Sempre per il dipartimento delle politiche abitative ci sono altri due provvedimenti da considerare nulli, entrambi del 2014. È molto probabile che questi atti rientrino tra quelli già segnalati dal segretario generale nell'ultimo report (in tutto erano 65).







I PUNTI



L'annullamento delle gare rientra tra gli otto punti che Gabrielli dovrà applicare, con la «leale collaborazione del sindaco di Roma», per mettere in sicurezza il Campidoglio. La formula però è ancora tutta da trovare. L'ipotesi che circola in Comune è quella della commissione d'accesso. La prefettura dovrebbe istituire un pool di funzionari che lavorerà su tutti gli atti, partire dagli ambiti considerati a rischio. In poche parole un remake della commissione d'accesso istituita dall'ex prefetto Giuseppe Pecoraro (su input del Viminale) dopo Mafia Capitale. Gabrielli non esclude alcuna ipotesi. Il piano d'azione sarà limato con il sindaco, quando rientrerà dalle ferie. E scatterà così l'«affiancamento», come lo chiamano in Comune, di Palazzo Valentini. Che passerà anche dalla rimozione dei 18 funzionari e dirigenti, i cui nomi sono contenuti nella relazione di Alfano, coinvolti a vario titolo nell'inchiesta. Non potranno essere licenziati. L'atto formalmente ieri non era ancora partito. Intanto l'assessore alla Legalità Alfonso Sabella chiarisce: «Posso assicurare che chiunque siano non sono già più al posto che ricoprivano alla fine dello scorso anno». E in generale, conclude, «tutto ciò che il ministro Alfano ci ha detto di fare noi in questi mesi lo abbiamo già iniziato, introducendo i sorteggi nelle gare, i controlli al 30% sulle opere, la rotazione dei dirigenti».</column>
        </table>
    </database>
</pma_xml_export>