<?xml version="1.0" encoding="utf-8"?>
<!--
- phpMyAdmin XML Dump
- version 4.5.0.2
- https://www.phpmyadmin.net
-
- Host: localhost
- Creato il: Mag 21, 2016 alle 11:08
- Versione del server: 10.0.17-MariaDB
- Versione PHP: 5.6.14
-->

<pma_xml_export version="1.0">
    <!--
    - Database: 'IL MESSAGGERO'
    -->
    <database name="IL MESSAGGERO">
        <!-- Tabella tblWebData -->
        <table name="tblWebData">
            <column name="Article">«Con la mia chiamata della Guardia di finanza (per verifiche in Campidoglio dopo l'insediamento, ndr) e l'azione di Pignatone l'ambizioso piano di questi criminali è miseramente fallito». Lo ha detto il sindaco di Roma Ignazio Marino a margine dell'incontro con l'ex presidente del Brasile Lula in Campidoglio rispondendo a chi gli chiedeva se non fosse il caso di fare un passo indietro dopo la seconda ondata di arresti per l'inchiesta Mafia Capitale.







«Io ho cacciato i cattivi quindi se dovessi fare un passo indietro farei quello che chiede la mafia», ha aggiunto Marino. «Non sono esperto di giurisprudenza ma l'inchiesta del procuratore Pignatone ha confermato che con la nostra giunta c'è stata una totale discontinuità mentre con Alemanno le attività della mafia si erano infiltrate anche ai vertici più alti dell'amministrazione».







Ha detto ancora Marino spiegando che «anche le parole dei criminali nelle intercettazioni, che ho letto con dispiacere, dimostrano come quella criminalità organizzata temesse me e la mia giunta».







«Io non mi preoccupo di queste cose. Come un chirurgo in sala operatoria mi preoccupo di far bene ogni giorno il mio lavoro», ha poi detto il sindaco risponde a chi gli chiede se, in caso di scioglimento del Comune per mafia, intendesse ricandidarsi a primo cittadino della Capitale. «Noi non stiamo in un processo - ha aggiunto - Questa scelta non spetta a me» ad ogni modo «spero che i colpevoli vengano condannati, messi al gabbio e le chiavi buttate. Spero in condanne severe».







«Stiamo facendo una pulizia che forse andava fatta in passato. Io ho un'intelligenza media - dice ancora - O tutti gli amministratori del passato hanno un quoziente talmente basso oppure è curioso che dal 1963 al 2013 nessuno si sia accorto che la gestione dello smaltimento dei rifiuti era nelle mani di un monopolista privato. Che negli ultimi 35 anni i varchi alla spiaggia di Ostia erano chiusi e che negli ultimi 20 c'erano degli immobili dati al clan Spada. Io non sono più intelligente degli altri, ho solo studiato le carte, chiamato la Guardia di Finanza e sono andato dal procuratore».</column>
        </table>
        <table name="tblWebData">
            <column name="Article">«Con la mia chiamata della Guardia di finanza (per verifiche in Campidoglio dopo l'insediamento, ndr) e l'azione di Pignatone l'ambizioso piano di questi criminali è miseramente fallito». Lo ha detto il sindaco di Roma Ignazio Marino a margine dell'incontro con l'ex presidente del Brasile Lula in Campidoglio rispondendo a chi gli chiedeva se non fosse il caso di fare un passo indietro dopo la seconda ondata di arresti per l'inchiesta Mafia Capitale. «Io ho cacciato i cattivi quindi se dovessi fare un passo indietro farei quello che chiede la mafia», ha aggiunto Marino. «Non sono esperto di giurisprudenza ma l'inchiesta del procuratore Pignatone ha confermato che con la nostra giunta c'è stata una totale discontinuità mentre con Alemanno le attività della mafia si erano infiltrate anche ai vertici più alti dell'amministrazione». Ha detto ancora Marino spiegando che «anche le parole dei criminali nelle intercettazioni, che ho letto con dispiacere, dimostrano come quella criminalità organizzata temesse me e la mia giunta».</column>
        </table>
        <table name="tblWebData">
            <column name="Article">?Corsi di formazione e mediazione culturale inesistenti fatturati dalla Fondazione Integra/Azione di Luca Odevaine, o servizi formalmente svolti da ”Abitus” e ”Il Percorso”, le società che facevano capo al componente del Tavolo di coordinamento per l’immigrazione istituito presso il Viminale, spesso, ma solo ufficialmente, interessate direttamente agli appalti. Nell’informativa del Ros dei carabinieri vengono ricostruiti tutti i passaggi di denaro, a conferma delle centinaia di intercettazioni in cui Odevaine, accusato di corruzione aggravata dal favoreggiamento a un’organizzazione mafiosa, parlava con il suo commercialista di fiducia e studiava il modo per ”ripulire” i soldi. Ma i militari stanno ancora lavorando su Integra/azione, così come è avvenuto per le altre Fondazioni di questa inchiesta, Nuova Italia, riconducibile a Gianni Alemanno e Franco Panzironi, e l’altra, ancora più prestigiosa: Alcide de Gasperi, pace e cooperazione nel mondo, attraverso la quale, secondo il procuratore aggiunto Michele Prestipino e i pm Giuseppe Cascini, Paolo Ielo e Luca Tescaroli, il clan Carminati pagava le mazzette all’ex ad Ama. Due giorni fa Micaela Polselli, dipendente di Integra/Azione è stato perquisita. Che le fondazioni servissero avessero questa funzione, Panzironi lo ha chiarito ai pm nel corso di un interrogatorio.



I CONTI



I soldi vanno e vengono. Secondo la ricostruzione del Ros dei carabinieri, che ha seguito il flusso del denaro uscito dai conti delle coop di Buzzi e de ”La Cascina”, che si aggiudicavano i servizi per la gestione dell’emergenza immigrazione, le mazzette venivano fatturate da ”Abitus” e ”Il Percorso” per prestazioni mai svolte, ma finivano anche alla Fondazione per corsi di formazione o di mediazione culturale inesistenti. Poi da una società passavano all’altra fino ad approdare alla Fondazione Integra/Azione, passaggi continui che hanno reso ancora più difficile le continue movimentazioni. E alla fine il percorso si conclude su conti esteri: Svizzera e Sudamerica. A gestire conti e a fare da suggeritore il commercialista Stefano Bravo, anche lui arrestato giovedì scorso.







1000 EURO AL GIORNO



Il 6 ottobre 2014 Odevaine parla con il suo collaboratore e Gerardo Addeo: «Oggi m'hanno dato quindicimila 15mila euro e appunto il problema è che noi come riusciamo a...cioè possiamo fa passa i soldi solo su Abitus, no nel senso che in Fondazione come mettiamo i soldi non ce ne abbiamo». E in un’altra occasione, con Bravo: «Allora noi abbiamo fatto un accordo con questi della 29 Giugno no? Io gli ho fatto vince la gara per il Cara Castelnuovo di Porto, il Cara di Roma che però son 600 posti, solo che alla fine ci siamo fatti un po’ di conti, di calcoli no, che loro m'hanno detto ”perché loro hanno partecipato come Consorzio, sono due cooperative e però noi facciamo con...Il Percorso facciamo parte del Consorzio, però intanto con il 70% vuol dire, appunto, per sei mesi accollarsi costi...allora con loro abbiamo fatto un altro tipo di accordo, su tutto il...perché io poi gli ho dato, gli ho fatti avere altri centri, in Sicilia...in provincia di Roma e quant'altro, quindi su tutto quella parte là ci mettiamo d'accordo, più o meno, stiamo concordando una cifra tipo 1 euro a persona, dovrebbero essere grosso modo un migliaio di persone, insomma 1000 euro al giorno quindi 30.000 euro al mese che entrano». E Bravo: «Senza fa niente». Odevaine rispondeva: «Senza fa niente, senza fa niente grazie appunto al mio lavoro».







LE FONDAZIONI



Quando a Panzironi è stato chiesto da dove fossero arrivati quei 265 mila euro regolarmente registrati e versati dalle coop di Buzzi alla fondazione Nuova Italia, presieduta da Alemanno che vedeva l’ex ad Ama segretario, l’ex manager rispondeva: «Buzzi pagava come tutti gli imprenditori romani, .pagano sia a destra che a sinistra, probabilmente è una questione di relazioni. Dopo la caduta dei partiti sono nate le fondazioni che sono dei centri di aggregazione socio-culturali».</column>
        </table>
        <table name="tblWebData">
            <column name="Article">Una lettera aperta al sindaco firmata da sedicenti cittadini, imprenditori e commercianti di Ostia. Nelle righe affidate a una pagina pubblicitaria locale acquistata sui maggiori quodidiani nazionali, il comitato critica le scelte del sindaco Ignazio Marino.



Al centro le vicende che hanno portato il litorale alle cronache, con il commissariamento dei Municipio per mafia, la calata del sindaco di Roma, Ignazio Marino a Ostia. Compresa la crociata del primo cittadino. «Aprirò tutti gli accessi alla spiaggia», aveva detto. Ed erano spuntati i primi dossier dell'assessore Alfonso Sabella, a cui il sindaco aveva dato la delega per Ostia. Il countdown era scattato poco dopo. Marino aveva usato una metafora non proprio tenera con i balneari: «Se non garantiranno gli accessi, li apriremo con i bulldozer, l'esercito e le armi lunghe. È questo quello che serve qua».







Ora, però è arrivata la replica, insolitamente sotto forma di pagina pubblicitaria. «Cosa sarebbe “Ostia, il Mare di Roma”, senza le attivita’ balneari? Cosa direbbero i Cittadini, privati dei servizi a cui sono abituati da un secolo di tradizioni? Cosa accadrebbe ai 50.000 posti di lavoro di una parte importante della capitale d'Italia, che vive del turismo balneare ? Riesce a capire, gentile Sindaco, quale danno ha gia’ subito l’indotto turistico?», si chiedono gli imprenditori. E aggiungono: «Sig. Sindaco di Roma, la Citta' che vogliamo, dove sono nati i nostri nonni e dove vivranno i nostri figli, deve essere pulita dentro e fuori. Chi la rappresenta deve avere il coraggio e la forza di difenderla. scindendo le radici e le tradizioni del turismo da alcune figure grigie che sconfinano nell’illegalita’».</column>
        </table>
        <table name="tblWebData">
            <column name="Article">«Corpo estraneo»: quante volte, da alcuni tasselli del Pd del Campidoglio, passava questo messaggio. «Sì, estraneo al sistema di Mafia Capitale», ripete oggi chi conosce bene i mesi vissuti pericolosamente tra una maggioranza «respingente», il tentativo di tagliare sprechi e ruberie coperte sotto il velo dell’emergenza e dei servizi sociali. Rita Cutini, espressione della Comunità di Sant’Egidio, è l’assessore ai Servizi sociali che Mafia Capitale non voleva e che pezzi di maggioranza non difendevano. Passaggio illuminante delle intercettazioni: Salvatore Buzzi, re e ras del business su immigrati, emergenza abitativa e assistenza, dice al telefono: «Con Cutini stamo messi proprio male». Lo dice a Carminati? No, notò non senza amarezza la Cutini quando uscirono le carte, lo dice al vicesindaco Luigi Nieri che gli risponde: «Lo so, lo so, come no?». In un mondo normale il capo di una cooperativa che lavora per il Comune non andrebbe dal vicesindaco a lamentarsi perché non può controllare l’assessore che deve assegnagli milioni di euro di lavoro. In una città normale.







L’ONESTÀ NON È NORMALE



Rita Cutini in queste ore non parla, però il suo pensiero è noto: «Volevano fare soldi sull’emergenza, la corruzione dilaga quando non si gestiscono le cose normalmente, con bandi pubblici». No, doveva esserci sempre l’emergenza, l’assegnazione diretta dei business che fossero i rifugiati, gli anziani, i rom. Quando Rita Cutini inizia la sua esperienza di assessore con la volontà di rompere i vecchi schemi - quelli per cui lavoravano sempre le solite cooperative, in primis quelle del duo Carminati-Buzzi - da pezzi della maggioranza che, secondo la Procura, sono funzionali a Mafia Capitale, cominciano a uscire ad arte le voci che la vogliono già con la valigia. Il Pd chiede il rimpasto e la Cutini è il corpo estraneo. Il Pd chiede il rimpasto e l’allora assessore al Bilancio, Daniela Morgante, giudice della corte dei conti, è il corpo estraneo.







«La Morgante fu costretta a dimettersi, fui ancora più sola in giunta». Insieme, i due corpi estranei alla politica e al sistema di Mafia Capitale, volevano chiudere i rubinetti a Buzzi. Basta con la proroga degli appalti, basta con gli affidamenti diretti, gare pubbliche perché vinca la concorrenza. Sembra normale, ma alla fine i corpi estranei vengono espulsi. Rita Cutini, 53 anni, docente al Corso di Roma Tre per assistenti sociali, cosa c’entra con Buzzi e i suoi commenti grevi al telefono? Poco.







«Ho cominciato a sentirmi abbandonata, quando ho tentato di difendere il capo del mio dipartimento». Oggi le carte parlano. Rita Cutini all’assessorato ai Servizi sociali, da sempre mangiatoia di Mafia Capitale, eredita una situazione disastrosa: pagamenti fuori bilancio, disorganizzazione, irregolarità. Il capo del V dipartimento precedente (gestione Alemanno) Scozzafava (coinvolto nell’inchiesta), se n’era appena andato e la Cutini trova una dirigente arrivata dai Municipi, Gabriella Acerbi. Alla Cutini dicono che la Acerbi non va bene perché è troppo rigida. La Cutini pensa che la rigidità sia una qualità nelle macerie trovata all’assessorato. (Anche di lei, tra l’altro, diranno che è troppo rigida).







Quando viene riorganizzata la macro struttura la Cutini spiega al sindaco: l’Acerbi è brava, tengo lei. Non si può fare. Buzzi ha già sentenziato che Gabriella Acerbi non va bene, con lei non si fanno affari: «Basta che se ne va questa, non te riceve, non te parla...e che cazzo, no!».







«BASTA CHE SE NE VA QUESTA»



Come si permette l’Acerbi a non ricevere il padrone della Coop 29 Giugno e socio di Carminati? La Cutini punta i piedi. Scrive il giudice: «Buzzi caldeggiava presso Figurelli, capo segreteria del presidente dell’Assemblea capitolina, Coratti, la nomina di Politano ritenuto da Buzzi un soggetto funzionale ai propri scopi». La Cutini perde, ma evita Politano. E Buzzi sintetizza al telefono: «Comunque la Acerbi semo riuscita a farla fuori vai a fare in culo... c'avemo la Cozza (la nuova dirigente)».







In sintesi: Buzzi decide chi doveva essere fatto fuori, l’assessore Cutini viene isolata perché si oppone ai voleri di Mafia Capitale, subito si comincia a parlare di rimpasto E si prepara il lungo addio del «corpo estraneo». «Io pensavo che fosse solo un problema politico, quando sono uscite le carte ho capito cosa c’era dietro». La seconda spallata di Mafia Capitale alla Cutini arriva con la rivolta di Tor Sapienza contro un centro di accoglienza. Racconta ai suoi la Cutini:





«Il centro lo aveva messo Alemanno, io non ero assessore alla Periferia, eppure contestavano me». Proteste alimentate da frange dell’estrema destra, pilotate anche da Mafia Capitale. E guarda caso la seconda spallata c’è quando la Cutini vuole indire le gare per appalti che, con la scusa dell’emergenza, invece le coop avevano considerato sempre cosa loro. «Marino mi disse che al posto mio voleva metterci Ozzimo». Sì, proprio lui, l’assessore del Pd arrestato con l’accusa di essere funzionale a Mafia Capitale. Non era un corpo estraneo.</column>
        </table>
        <table name="tblWebData">
            <column name="Article">ROMA - «Chi è stato condannato deve uscire definitivamente dalla politica». Lo dice Matteo Renzi nell'intervista dedicata alla malapolitica e all'inchiesta di Mafia Capitale che il premier ha dato a Genova a ”La Repubblica delle idee“. Interrogato sui casi De Luca e del sottosegretario Castiglione, il presidente del Consiglio fa, però, un distinguo importante, richiamandosi al principio costituzionale della presunzione di innocenza fino a condanna definitiva, e afferma: «Non chiederò mai le dimissioni per un avviso di garanzia.



Nel mio governo - aggiunge Renzi - ho cinque sottosegretari indagati, tre del Pd, e se ragioniamo sulla base degli avvisi di garanzia, avendo anch'io un padre indagato, i miei figli non dovrebbero vedere il nonno. Io credo che un cittadino è innocente finché non viene provato il contrario. Questo per me è il discrimine tra giustizia e giustizialismo e non mi si troverà mai dalla parte di quelli per cui un avviso di garanzia significa richiesta di dimissioni».







IMBARAZZO



Affrontando poi l'imbarazzante sequenza di arresti succedutisi a Roma, il presidente del Consiglio ammette che «si poteva fare di più, che era possibile accorgersene prima», anche se - sottolinea - il Pd ora «sta agendo». Renzi, comunque, si dice «totalmente d'accordo» sulla gravità di una situazione che vede «la politica gregaria del malaffare. Non c'è ombra di dubbio, in questi anni la politica non ha toccato palla: quando andava bene hanno governato i tecnici, quando le cose andavano male si è permesso ai ladri di rubare». Alla luce di quanto emerge dalle inchieste sugli immigrati, il premier dice ancora: «Stiamo superando il livello di guardia nella scala dello squallore, mi vergogno a leggere alcune intercettazioni. Ma noi non faremo i finti tonti. In Italia una parte consistente dell'economia è in mano alla criminalità organizzata. La nostra deve essere una battaglia senza pietà, fatta giorno per giorno, porta a porta contro la corruzione. Bisogna che gli scandali vengano fuori e chi ha corrotto deve lasciare. Se sei stato condannato vai subito a casa». A Roma, afferma il premier-segretario, «abbiamo un problema grande come un elefante. E non accetteremo che la città della lupa diventi la città della ”mucca“ da mungere».







Appoggio risoluto alle parole di Renzi anche dall'alleato di governo e ministro dell'Interno, Angelino Alfano, che twitta: «Sostegno pieno alle inchieste contro marciume, ladri e ruberie su disperati. La Squadra Stato sa fare pulito su di sé. Fare presto».



Ma nell'onda montante dello scandalo di Roma è lo stesso premier a voler fare ancora un distinguo: «I politici non sono tutti uguali - qui la differenza tra giustizia e giustizialismo - Marino e Zingaretti sono completamente altro rispetto alla cricca. Bisogna riconoscere i colpevoli veri, per troppo tempo si è sparato nel mucchio e fatto di tutta l'erba un fascio. Anche Tangentopoli - nota Renzi - che pure è stata una grande operazione di pulizia in Italia, mi sembra aver dato certe volte l'impressione di puntare a un grande opera di moralizzazione pubblica più che all'arresto dei colpevoli».







E nella stessa chiave di ragionamento, l'assoluzione, o perlomeno la sospensione del giudizio in attesa degli sviluppi del caso, si estende anche al neo-governatore della Campania: «Vincenzo De Luca - afferma il premier - non ha nulla a che fare con la camorra contro la quale ha sempre combattuto. Va detto che come per il sindaco de Magistris, si tratta di abuso d'ufficio». Tuttavia, gravando sull'ex sindaco di Salerno le disposizioni della legge Severino con la sospensione dalla carica di governatore fino a sentenza di un giudice ordinario, Renzi annuncia che «non ci sarà alcun favoritismo» nei confronti di De Luca. La legge Severino non verrà modificata, perché «sarebbe un atto ad personam e il tempo delle leggi ad personam è finito. Il governo farà ciò che deve fare a norma di legge, senza favoritismi», dice il premier a proposito delle decisioni sulla decadenza che l'esecutivo dovrà prendere. Notando - ultima considerazione di Renzi sull'argomento - che sul caso «c'è una contraddizione di cui il Pd deve farsi carico».</column>
        </table>
        <table name="tblWebData">
            <column name="Article">ROMA - «L'opera di pulizia non è conclusa, c'è ancora tanta strada da fare. Ma alla fine ciò che avremo fatto nella Capitale sul fronte della legalità e della questione morale sarà un modello da applicare in tutta Italia». Matteo Renzi, che a Genova ha fatto mea culpa, ha detto che contro la corruzione e il malaffare «si poteva fare di più e si poteva fare prima», segue passo passo le mosse del commissario del Pd romano e presidente del partito, Matteo Orfini. E il premier-segretario è convinto che «dalla vergognosa pagina romana il Pd ne uscirà a testa alta». Anche perché, se così non fosse, nel 2018 la Capitale «potrebbe finire in cattive mani». In quelle di Beppe Grillo.







«SI FA PULIZIA»



Insomma, Roma a causa dell'indagine “Mondo di mezzo” che vede coinvolto il centrodestra ma anche parte del Pd capitolino, si sta trasformando per Renzi e Orfini nella palestra di una gigantesca operazione di pulizia. Data di conclusione: i congressi provinciali del 2017 che precederanno le assise nazionali, chiamate a riconfermare o meno Renzi alla guida del partito. E quello che Orfini sta facendo nella Capitale verrà replicato se, come sembra produrrà risultati soddisfacenti, anche in tutte le federazioni locali. Obiettivo: costruire una nuova classe dirigente completamente estranea e molto distante dai vecchi apparati e dalle zone d'ombra del malaffare. «Mi vergogno quando leggo certe intercettazioni» che riguardano dirigenti locali piddini, ha ammesso il premier-segretario. E Orfini promette: «Stiamo smontando pezzo per pezzo le cricche e i potentati, cacciando i signori delle tessere, segando le filiere verticali del potere opaco».







Ebbene, il “modello Roma” nel dettaglio significa il commissariamento del partito locale, rottamazione della vecchia classe dirigente, l'annullamento di tutto il vecchio tesseramento e un nuovo regolamento per le iscrizioni al partito per impedire tessere fasulle, iscritti fantasma, ecc. Ma significa anche la chiusura di diversi circoli. Di questo nelle prossime ore parleranno, incrociando i dati, Orfini e Fabrizio Barca, incaricato a suo tempo di redigere un rapporto ad hoc. In più, la settimana prossima proprio Orfini, che sta svolgendo l'opera di pulizia d'intesa con il sindaco Ignazio Marino e il vicesegretario Lorenzo Guerini, procederà al dimezzamento delle commissioni consiliari. Si passerà dalle attuali 24 a 12, con l'allontanamento o la rotazione di tutti gli attuali presidenti. Obiettivo: scongiurare commistioni opache e situazioni incancrenite.







«NECESSARIO COMUNICARE»



Più o meno una rivoluzione, insomma. Una rivoluzione che Renzi intende mettere in vetrina, «comunicare ai cittadini in modo completo», dedicando l'apertura della festa dell'Unità romana proprio al rapporto Barca sui circoli piddini. «Presenteremo alla città un partito ripulito da cima a fondo», anticipa Orfini.







In più, nel quartier generale del Nazareno, è partita una «approfondita riflessione» sullo strumento delle primarie. Alle nuove regole per scegliere i candidati e i leader piddini sta lavorando un gruppo di lavoro aperto alla minoranza. «Anche perché», dice Orfini, «sul fronte della lotta al malaffare siamo decisamente compatti». In questi «giorni tristi», con intercettazioni che tirano in ballo esponenti locali e loro collaboratori, è avvenuta infatti la saldatura tra Marino, Orfini, Guerini e il presidente della Regione, Nicola Zingaretti. Tant'è, che in questa fase e su questo tema, è praticamente impossibile trovare traccia di “dichiarazioni contro” o dell'ormai cronico “fuoco amico” che lacera da mesi il Pd nazionale.







«BASTA ANARCHIA»



Ciò detto, la Direzione fissata per domani sera, «sarà un incontro vero e schietto». In attesa dei ballottaggi delle elezioni comunali, Renzi non andrà allo show down. Ma dopo la sconfitta di Genova «subita a causa del masochismo di certa sinistra che ha preferito far vincere la destra pur di danneggiare il partito», il premier-segretario dovrebbe fare un discorso duro, richiamando tutti al rispetto delle regole. Un discorso che suonerà più o meno così: “D'ora in poi non saranno più ammessi voti in dissenso su questioni votate in Direzione e nei gruppi parlamentari e soprattutto quando ci sarà da votare la fiducia, tutti dovranno votarla. Chi non lo farà, si metterà automaticamente fuori”. In tre parole: «Basta con l'anarchia».</column>
        </table>
        <table name="tblWebData">
            <column name="Article">Quando non può essere personalmente nella commissione di gara di un appalto, Luca Odevaine ci mette un amico. Anzi un ”soldato”. E' così che più o meno un anno fa, per la imminente apertura di un nuovo Cara a San Giuliano di Puglia - il bando è stato poi bloccato dalla valanga di arresti - sceglie di rivolgersi a Patrizia Cologgi, ex capo della protezione civile del Comune di Roma e attualmente dirigente presso la Presidenza del Consiglio come coordinatrice del Servizio adozioni internazionali che due giorni fa è stata perquisita dai carabinieri del Ros con l'accusa di corruzione propria e impropria. La Cologgi «è un soldato, è come se fossi io», dice Odevaine ai vertici della cooperativa La Cascina.



Il problema si pone quando Odevaine, che già è riuscito ad infilarsi nella commissione aggiudicatrice degli appalti per il Cara di Mineo, favorendo La Cascina, deve occuparsi anche di questa nuova commessa. «Anche lì avrei dovuto fare io il Presidente della Commissione di gara, perché anche lì st'operazione la stiamo facendo con loro... sto coinvolgendo una mia amica che è un dirigente della Presidenza del Consiglio», racconta Odevaine più o meno un anno fa.



LA PROTEZIONE CIVILE







Passano pochi giorni e la Cologgi accetta l'accordo, stretto prima ancora che fosse bandito l'avviso di gara, a precise condizioni. Non chiede soldi, hanno ricostruito il procuratore aggiunto Michele Prestipino e i pm Paolo Ielo, Giuseppe Cascini e Luca Tescaroli ma manifesta «la propria disponibilità a essere inserita nella commissione di gara, a fronte della promessa di essere nominata Direttore Generale di Protezione Civile della regione Lazio e dell'assunzione di una persona da lei segnalata». A stretto giro, il 27 marzo 2014, viene organizzata una riunione operativa. Per evitare errori, nella sede della Fondazione Integra/azione che è poi il quartier generale dell'ex capo di gabinetto del comune di Roma Luca Odevaine, il vicepresidente e vero leader della Cascina Francesco Ferrara sa già cosa chiedere: «Nel corso della riunione alla quale partecipano Ferrara Odevaine e il funzionario Patrizia Cologgi, Odevaine consegnava al funzionario la pennetta contenente il progetto di bando per consentirle di studiarlo e individuare i così detti “punti forti” idonei a far vincere il Guppo La Cascina».







D'ACCORDO IL SINDACO



Spiegano i pm nel decreto di perquisizione alla Cologgi che da quell'incontro si comprende come la Cologgi sia un «soldato con la vocazione alla corruzione». A maggio, Odevaine rafforza il concetto con un collaboratore: «La gara non la faccio sto i in commissione a Mineo, non posso stare a San Giuliano. Ho convinto lei, l'ho detto a lei che è un soldato insomma, è come se fossi io, in più c'ha peraltro anche... abbiamo costruito un'operazione in cui il Sindaco lo chiede a me, io gli dico di no perché già sto nella commissione di Mineo e gli faccio tre nomi e lui sceglie lei... sostanzialmente, lei comunque è un dirigente della Presidenza del consiglio, è stato un vicecapo di gabinetto della Kyenge cioè».







IL GARGAROZZONE



L'affare di San Giuliano è molto interessante: «San Giuliano non c'è affitto, la proprietà è pubblica, le utenze e le manutenzioni stanno fuori dalla convenzione per cui vuol di che tu c'hai già un margine sicuro di 10 euro. Cioè non voglio fa il gargarozzone, gli chiedo due euro, comunque diventano 20mila euro al mese con cui ce mandiamo avanti qua»







LA REPLICA DI PATRIZIA COLOGGI







«Surreale? Questa storia è molto più che surreale. Mi ritrovo tirata in ballo per una gara che non è stata mai fatta, per una commissione aggiudicatrice che non è mai stata insediata, per un posto alla protezione civile regionale a cui non ho mai aspirato. Non so se riuscirò a sopportare ciò che mi sta succedendo, è tutto molto ingiusto».



Patrizia Cologgi, 65 anni, fino al 2009 alla guida della protezione civile comunale di Roma, è molto provata. Il suo nome torna nell'inchiesta di Mafia Capitale. E' indagata, la sua casa è stata perquisita. Odevaine, secondo l'accusa, voleva inserirla nella commissione che doveva affidare i servizi del centro di accoglienza di San Giuliano di Puglia (Campobasso). Così avrebbe favorito la cooperativa La Cascina. «È come se ci fossi io, è un mio soldato», dice Odevaine in un'intercettazione.



Non le pare una cosa molto grave?



«Ma quale soldato? Io quel personaggio, Odevaine, l'ho incontrato una volta sola, dopo che lui, nel 2008, lasciò il Comune di Roma. Ma soprattutto: c'è un solo atto in cui risulta che io volevo partecipare a quella commissione? Perché danno credito a ciò che dice quel personaggio, senza alcun riscontro? Sono in pensione, ero dirigente della presidenza del Consiglio, per tre anni mi sono occupata di adozioni internazionali. Non ho mai lavorato nel settore degli immigrati. Se davvero avessi voluto partecipare a quella commissione, avrei dovuto chiedere l'autorizzazione. Mai chiesta, mai».



Lei era vice capo di gabinetto dell'ex ministro Kyenge?



«Ma non è vero, assurdo che si dica. Io la Kyenge non l'ho mai conosciuta, mi occupavo di tutt'altro».



Odevaine dice chiaramente che lei aspirava alla direzione della protezione civile regionale. E che per questo era disponibile ad accettare il ruolo nella commissione.



«Ma quando mai? Le pare che da dirigente della presidenza del consiglio pensassi di andare alla protezione civile regionale? E' una cosa a cui non ho mai aspirato e l'anno scorso avevo già presentato la richiesta di pensionamento».



Perché incontrò Odevaine che le parlò della gara finita all'attenzione dei giudici?



«Quando dico che è tutta una storia surreale... allora, io fino al 2008 ho rapporti di lavoro con Odevaine perché lui era capo di gabinetto di Veltroni e io guido la protezione civile. Lui se ne va, io resto fino al 2009, poi torno alla presidenza del consiglio. Lo rivedo due o tre volte in qualche riunione del comitato per l'ordine e la sicurezza, perché lui va a guidare la polizia provinciale. Bene, nel 2014 mi invita alla sua fondazione, io per cortesia accetto, vedo che c'è anche questo Ferrara (cooperativa La Cascina ndr.), ma non so a che titolo. Odevaine mi chiede se mi interessa entrare in una commissione aggiudicatrice, io per cortesia dico “vediamo”, non altro».



Il giudice sostiene che avete concordato i «punti forti» del bando.



«Ma no, io ho semplicemente detto che in una gara poi si valutano i ”punti forti”, una frase di circostanza. Da allora non ho più visto nessuno, non ho chiesto un posto di lavoro per nessuno come invece si legge sui giornali. Ripeto: ditemi se c'è stato un solo atto irregolare, uno solo. Io ho dato tutto per questo lavoro, rispettando sempre la legge, non chiedendo mai un euro e ci mancherebbe altro. In Campidoglio durante le emergenze andavo a casa solo per fare la doccia, per i funerali di papa Giovanni Paolo II, lavorammo come matti e tutti concordano che fu un grande successo organizzativo. Ma oggi vengo ricordat</column>
        </table>
        <table name="tblWebData">
            <column name="Article">RIETI - Dici Buzzi Salvatore e dici (anche) Concerviano, che dei Buzzi è il regno incontrastato e dove il ras delle cooperative rosse non aveva solo la casa paterna (a Pratoianni) ma anche un ambizioso progetto prossimo alla realizzazione. In paese Salvatore Buzzi era pronto a costruire una Rsa per 80 pazienti. A novembre, alla vicina che si lamentava per gli spini di quel terreno incolto, proprio in mezzo alla zona residenziale, aveva detto che a breve sarebbero iniziati i lavori e che non solo gli spini gli avrebbe tolto ma era pronto pure a comprare la sua terra se avesse voluto venderla. Una vanteria, la sua, e qui raccontano fosse un vizio di famiglia, perché un progetto pronto per una Rsa che si annunciava gigantesca ancora non c'era.



Ma nella Regione che centellina posti letto come oro colato c'era già il parere favorevole per un accredito per 80 posti alla Asl di Rieti, comune di Concerviano per la Rogest srl, come risulta dal Bollettino ufficiale del 19 marzo 2013. L'operazione si era messa in moto molti anni prima e in maniera assai singolare. Il primo acquisto al Comune di Concerviano lo fa nel 2006 la Sire spa, che acquista dalla famiglia Buzzi fu Damiano (il sindaco storico del paese, scomparso nel 2001) e quindi la moglie e i figli tra cui Pierluigi, l'attuale sindaco, un terreno di circa 2000 metri quadri per 1.000 euro. E' praticamente uno «scatafosso», come si dice a Rieti, ma l'anno successivo se lo ricompra, chissà perché, la Rogest srl. Rogest srl che di lì a poco comprerà altri 3.000 metri quadrati tra terreni e ruderi di casali nella vicina zona residenziale ad un prezzo che stando agli atti notarili nemmeno a Campoloniano negli anni d'oro: 300mila euro, 100 euro al metro quadrato, almeno quattro volte il valore medio dei terreni a Concerviano. Nel frattempo quei terreni cambiano destinazione d'uso, o almeno così attesta il Comune: non più zona di completamento (pure generosa per chi vuol costruire) ma zona di servizi privati di interesse pubblico. Praticamente un abito su misura per la casa di riposo che promette Salvatore Buzzi, con 80 posti letto, 25 posti di lavoro eccetera eccetera.



Formalmente, a guardare le carte, Salvatore Buzzi in questa operazione non c'entra ma nella Rogest troviamo altri nomi di persone finiti come lui agli arresti nell'inchiesta «Mafia Capitale». La Rogest è partecipata da tre società, la cooperativa Team Service, la Sarim Immobiliare e la cooperativa sociale Casa comune. Nel cda della Rogest figurano Carlo Maria Guarany e Paolo Di Ninno, arrestati nel quadro dell'inchiesta romana come Buzzi. La Rsa di Concerviano può attendere.</column>
        </table>
        <table name="tblWebData">
            <column name="Article">dal nostro inviato



GROTTAFERRATA L'amore ai tempi di Buzzi e Carminati è fatto di rinunce e responsabilità. «Il viaggio di nozze? Adesso non è proprio il momento. Non lascerei mai il Comune in questa fase, partiremo questa estate». Poi l'assessore al Bilancio Silvia Scozzese, avvolta in una tuta di seta color cipria con coprispalle damascato in tinta, ritorna al ricevimento.



Bacia gli invitati, scherza con i bimbi presenti. E' un susseguirsi di «grazie per essere qui» e «Silvia, sei bellissima!». E' mezzogiorno passato da un po' e qui a Grottaferrata, tira il venticello dei Castelli. L'afa Capitale è mitigata, la cappa di responsabilità dopo Mafia 2 no. Ma tant'è.











var id=99676







LA CERIMONIA



La donna dei conti di Marino si è appena sposata con il suo Giovanni, geologo quarantenne, con il quale convive da più di dieci anni, hanno una figlia. D'ora in poi la Merkel del Campidoglio è la signora Borgia perché così fa di cognome il marito. Cerimonia laica nel pratino davanti al municipio di Grottaferrata. Celebra il sindaco Giampiero Fontana, centrodestra. Sulla facciata lo striscione per i Marò liberi, nello spiazzo di sotto un altare, due sedie posizionate davanti e altri posti a sedere. Pochissimi invitati, circa cinquanta. L'unico politico è il deputato e segretario regionale del Pd Fabio Melilli, ma in quanto amico ed ex collega in Anci. In giunta nessuno (o quasi) lo sapeva: top secret. L'unico avvisato è stato il sindaco Marino («Mi ha mandato un sms di auguri questa notte», dice l'assessore). E' tutto molto sobrio e informale. Non si tira il riso, zero clacson in sottofondo, figurarsi le marcette nuziali. Si festeggia con rigore. Anche qui la Scozzese ha tagliato i contratti di servizio, ma dello sfarzo. «A pranzo ci ha preparato tutte tartine con i debiti fuori bilancio», scherza Melilli. La sposa arriva alle 12 spaccate perché «è una che non ha tempo da perdere», confida un'amica. Sale le scale che portano in questa piazzetta puntellata da ulivi pugliesi sotto il braccio del padre, Antonio detto Renato Scozzese, dirigente della Ragioneria dello Stato e già sub commissario di diversi comuni sciolti per mafia. Che caso, eh? Meglio ritornare sul magic moment. L'assessore che gestisce le finanze della Capitale, che ha trattato con il Governo per salvare Roma dal default e che ora si tufferà nel dossier Giubileo è emozionata. Nonostante i Ray Ban a goccia. Quando arriva davanti all'altare in uno scenario che fa un po' Grecia - non a caso i giardini di Grottaferrata sono gemellati con quelli di Patmos, isoletta del Dodecaneso - non scatta l'applauso, ma sorrisi sinceri. Il sindaco Giampieri accoglie gli sposi. Discorso lampo e tac «siete marito e moglie». Scatta il bacio. Rapido, quasi furtivo. Un'invitata: «Ma non ve lo date un altro bacetto?». La testimone dell'assessore si chiama Barbara, è capo dei vigili di Frascati. Per il marito c'è un ragazzo amico di famiglia. E' tutto molto naturale e composto, compreso il rito delle foto.







Segue pranzo al Grand Hotel Villa Tuscolana, prestigiosa struttura ai Castelli. Chi è andato al banchetto assicura che tra le portate non c'erano debiti fuori bilancio. Anzi, prelibatezze locali. Vista da Grottaferrata, la Roma del caos e delle mucche da mungere è lontana. E Silvia Scozzese in Borgia si gode il momento con parenti, amici e dirigenti Anci e un paio collaboratori del Comune. La carovana è pronta a partire, senza fiocchi né clacson. Poco più su, nella piazza del paese, si festeggia il sabato con panzanella e vino frizzantino.</column>
        </table>
        <table name="tblWebData">
            <column name="Article">RIETI - L’ombra dell’inchiesta Mafia Capitale si allunga sul comune di Concerviano. E lo fa con l’uomo simbolo dell’inchiesta: il boss delle cooperative rosse. Dici Buzzi Salvatore e dici (anche) Concerviano, che dei Buzzi è il regno incontrastato e dove il ras delle cooperative rosse non aveva solo la casa paterna (a Pratoianni) ma anche un ambizioso progetto prossimo alla realizzazione.







GLI AFFARI DI BUZZI



In paese Salvatore Buzzi era pronto a costruire una Rsa per 80 pazienti. A novembre, alla vicina che si lamentava per gli spini di quel terreno incolto, proprio in mezzo alla zona residenziale, aveva detto che a breve sarebbero iniziati i lavori e che non solo gli spini gli avrebbe tolto ma era pronto pure a comprare la sua terra se avesse voluto venderla.







LA REGIONE L'AVEVA GIA' ACCREDITATA



Una vanteria, la sua, e qui raccontano fosse un vizio di famiglia, perché un progetto pronto per una Rsa che si annunciava gigantesca ancora non c’era. Ma il bello è che la Regione Lazio aveva già accreditato la struttura nel 2013.







TUTTI I PARTICOLARI NELL'EDIZIONE



DE IL MESSAGGERO DI RIETI



IN EDICOLA DOMENICA 7 GIUGNO</column>
        </table>
        <table name="tblWebData">
            <column name="Article">Una busta gialla con dentro un proiettile e un foglio con scritto in stampatello 'Fatti i c...tuoì, recapitata a casa. È il messaggio ricevuto il 13 marzo scorso da Flavio Ciambella, un imprenditore di Castelnuovo di Porto, in provincia di Roma, passato mesi addietro da potenziale socio di Mafia Capitale a suo accusatore. La storia è contenuta nella seconda ordinanza di custodia cautelare.







Ciambella avrebbe cercato di fare da tramite per convincere il sindaco della cittadina romana a dare il via libera al prefetto per l'apertura di un secondo Centro accoglienza rifugiati e richiedenti asilo (Cara), alla quale mira l'organizzazione. Buzzi promette a Ciambella e ai suoi soci una serie di subappalti nella struttura che si intende realizzare.







«'Tutto il resto è tuò - dice Buzzi -, specificando sul punto: 'pulizie e manutenzione... tutta roba tua! A prezzi de mercato, noi non sfruttiamo nessuno, noi siamo gente de sinistrà». Alla fine il secondo Cara di Castelnuovo di Porto non si fa, Ciambella finisce indagato nell'inchiesta Mafia Capitale e a gennaio scorso si presenta dai pm di Roma con mail, carte e altro materiale, raccontando la vicenda. Due mesi dopo arriva la minaccia, denunciata ai carabinieri e secondo l'imprenditore legata senza dubbio alla sua decisione di vuotare il sacco.</column>
        </table>
        <table name="tblWebData">
            <column name="Article">«Non ho preso manco una lira». Così Luca Gramazio, consigliere regionale di Forza Italia, ha detto al gip Flavia Costantini nel corso dell'interrogatorio di garanzia svolto oggi nel carcere di Rebibbia, dove si trova detenuto nell'ambito dell'inchiesta su mafia capitale.







L'atto istruttorio è durato oltre due ore durante le quali Gramazio, in base a quanto si apprende, ha respinto le accuse dando una sua versione dei fatti. L'interrogatorio si è svolto «in un clima sereno e collaborativo».







Gramazio, a cui i pm di Roma contestano i reati di associazione a delinquere di stampo mafioso e la turbativa d'asta - relativamente alla gara da 60 milioni di euro per il Recup, il sistema di prenotazione unificato della Sanità - rappresenta una delle figure chiave di questa seconda tranche della maxi inchiesta sul malaffare capitolino.







Per chi indaga l'esponente di Forza Italia rappresenta, infatti, la cerniera tra il clan guidato da Massimo Carminati e le amministrazioni locali.</column>
        </table>
        <table name="tblWebData">
            <column name="Article">ROMA - «Io sono ricco, te dico ’a verità. Io sono un bandito ricco. C’ho difficoltà a tirà fuori i soldi perché se nome li levano». Il re di Roma era nullatenente, gestiva milioni di euroma non aveva una casa. Degli affari che metteva a segno corrompendo assessori, consiglieri comunali e regionali, ufficialmente, nulla finiva nelle sue tasche. Massimo Carminati lo spiega chiaramente in un’intercettazione telefonica. Il Nero è in società con Buzzi, gestisce e garantisce appalti e commesse, ma in quella sterminata galassia di coop, i carabinieri del Ros hanno individuato una società direttamente riconducibile al boss, la coop Cosma, la struttura attraverso la quale Carminati rientrava in possesso dei soldi degli appalti. Scrive il gip: «Per permettere il rientro dei capitali in favore di Carminati, veniva fatto ricorso all’utilizzo della coop Cosma, una vera e propria scatola vuota, formalmente amministrata dall’avvocato Antonio Esposito, nella quale far transitare, almeno ufficialmente, i proventi dovuti a Carminati in relazione alle attività illecite perpetrate dal sodalizio per il tramite delle cooperative sotto la sfera d’influenza dello stesso.



Al riguardo, Buzzi e Caldarelli rivelavano il metodo escogitato a tal fine, concretizzato in una fittizia assegnazione di appalti alla Cosma, appalti il cui espletamento dei lavori sarebbe invece stato effettuato da altre cooperative legate al sodalizio, e, in primis, dalla 29 giugno. Le intercettazioni confermano. «La Cosma non è nostra è di Massimo - spiega Buzzi a un suo collaboratore a dicembre 2012 - ce l’abbiamo noi e lui c’hamesso un avvocato».







«DECIDETE VOI PER ME»



Carminati si fida di Buzzi e del commercialista Paolo Di Ninno: «Decidete voi due per me, punto», dice e Buzzi: «Il problema è che sto milione prima o poi te lo dovremo dare». Alla fine si trova il modo per ”girare” il milione a Carminati. «Sono sempre Buzzi e Di Ninno - evidenzia ancora il gip - a discutere della possibilità di fatturare l’espletamento di lavori per “guardiania di bagni e spurgo di bagni”, per un ammontare di trecentocinquantamila euro in favore della Cosma, giustificando la necessità con un semplice ”perchè è ora che se..ce alleggerimo... dovemo da’ un milione a Massimo eh!!”». Il 3 settembre, il commercialista spiega: tu trasferisci il pet da Formula Sociale a Cosma, che è sempre di centrodestra, in questa maniera dai i soldi a lui senza darglieli a Cosma, a Massimo, gli dai una banca de sordi, tu in questa maniera glieli dai senza farli vede».







COMMESSE «A RECUPERO»



E Buzzi spiega ai suoi: «C'è la Cosma e la 29 Giugno che c'ha una commessa di primo municipio e San Basilio, sono state gestite da Emilioma non so se a San Basilio o al primo municipio. Però Cosma non ha lavorato...non ha lavorato un'ora, ha fatto tutto 29 Giugno. Poici stanno le due commesse a recupero che c'hanno firmato e non abbiamo fatto un cazzo, una di Eriches di 187.910 e una di 29 Giugno di 189.125 e noi non abbiamo fatto un euro di lavoro perché sono andatearecupero...piùabbiamo fatto a recupero un'altra commessa di 114.000 euro, che era una cosa che mi aveva datoTancredi (FabioTancredi ex direttore del servizio giardinindr) chenon rientravanei fondi di Gramazio e questa pure è andata a recupero ok? Dopo di che c'era un'altra di 200.000 euro che non siamo riusciti a prenderla, che non è stata fatturata, dopo di che arrivaClaudioTurella (responsabile servizio giardini arrestato a dicembre) e mi fa: ”Guarda che gli 800 è iva compresa”, ho fatto “che voi'di?”Chescende, en'dosta! falle diventà più iva! Dice: “ci provo! quanto me dai?”, io sto ancora aspettando sto 15 maggio perché gli 800 (800.000 euro, ndr) da iva lorda sono diventati più iva, in tutto questo abbiamo dato 50.000 euro a Gramazio, cioè glieli ha dati Massimo e Massimo sta a metà con noi».</column>
        </table>
        <table name="tblWebData">
            <column name="Article">ROMA - Salvatore Buzzi, in uno degli interrogatori, ha assicurato ai pm: «Non sono un mostro!». Invece lo è? Lo sono insieme a lui anche gli altri che nuotano nella grande mangiatoia di Mafia Capitale e arraffano tutto l'arraffabile?



«I mostri» del celebre film di Dino Risi erano naturalmente, al confronto, delle simpatiche educande. E anche «I nuovi mostri» con Sordi che non è Buzzi, Carminati che non è Gassman, Odevaine che non è Tognazzi. La cifra antropologica del «mondo di mezzo», di questa galleria di volti, di storie, di crimini e di imbrogli in cui si mescolano il Padrino, Tomas Milian e Plauto, è la voracità senza freni e senza limiti. Con una particolarità impressionante e che è forse l'immoralissima morale di questa storiaccia. Ecco come parla la compagna di Buzzi, Alessandra Garrone, a proposito dei politici a libro paga: «Certo che non stanno messi troppo bene, in termini di moralità, questi consiglieri». Il bue che dà del cornuto all'asino, in questa «Fattoria degli animali» con tanto di mucca da foraggiare e mungere? I politici sono al guinzaglio dei criminali e i criminali vedono i politici come esseri più avidi di loro e più spregevoli. La retorica anti-casta sfonda perfino in quel sottobosco mafioso che con la casta è complice e consanguineo.







IL REGISTA



Così si auto-descrive Buzzi: «Mi merito l'Oscar della regia. Nessuno me la darà mai». E infatti - vedi sopra - Don Salvatore non è Dino Risi. E' l'ex galeotto che macina milioni sporchi ma ci tiene a presentarsi come un travet del malaffare e non come un mammasantissima. E' il simbolo della banalità del male: «Io faccio 'sto lavoro pe' du' lire. E rischio la galera!». E per di più si lamenta speso, perchè rimane imbottigliato nel traffico. Non come lorsignori, i veri ladri, che hanno l'autoblù.







I TENGO FAMIGLIA



I mafiosoni e quelli che, a Roma, si chiamano i piottari. Nella galleria dei burocrati corrotti, ecco gente come Mauro Cola (dipartimento Patrimonio del Comune) o Gaetano Altamura (dirigente del X dipartimento del Comune) o Brigidina Paone. Si vendono, secondo i pm, in cambio di casucce e di lavoretti per figli e nipoti.







IL MAZZIERE



Il rito tribale della violenza è incarnato soprattutto da Carminati. Er Cecato su un «politico che nun conta un cazzo»: «In altri tempi, gli avrei dato una pizza in testa». Di un altro emissario della politica, si legge nei brogliacci: se il suo incontro con Carminati andava male, «quello lo sotterrava in mezzo al campo».







LA SVENTOLA



In una storia di bulli e pupe, ci sta bene Ilenia Silvestri. Come cartina di tornasole del machismo coatto di quelli della banda. E' la ragazza di cui si dice: «Abbiamo preso una a lavora' alla raccolta differenziata. Una fica da paura, uno e settanta, du' zinne!».







IL RAFFINATO



E' una figura che c'è in tutte le gang. Nell'antropologia criminale è quello che dovrebbe incarnare la finta presentabilità. Jean Paul Belmondo? No, il costruttore Daniele Pulcini, che se la spassa a Porto Cervo e «nun gliene frega 'n cazzo. Mica sta come noi che dovemo sta' sur pezzo pe' magnasse 'n pezzo de caciotta!».







GLI INGORDI



«Me li sto a compra' tutti 'sti politici», ma a Mirko Coratti («Prima ancora di mettersi a parla', vuole 10 mila euro» e uno stipendio fisso per il segretario Figurelli) e a Luca Gramazio sembrano non bastargli mai. Il classico esempio di come diverse matrici politiche possono andare a coincidere su un unico modello antropologico-criminale.







IL POLTRONISTA



Quello che più che soldi chiede posti. E' il caso, leggendo le intercettazioni, di Massimo Caprari, consigliere comunale del Centro democratico.







L'ONOREVOLE



Ovvero Giordano Tredicine. E' il simbolo dell'imbroglio provinciale e familiare (monopolio delle caldarroste e dei camion bar) che si mette il blazer e dell'affarista che si fa politico. «Potrebbe diventare premier», godono Buzzi e Carminati.







IL PARIOLINO



Luca Odevaine lo conoscevano tutti nella Parioli di sinistra negli anni '70. Già prometteva male: furbastro e sòla. Ma ancora presentabile. Poi si è istituzionalizzato, ha infinocchiato i suoi referenti politici ed ora eccolo qui: imprenditore mafioso sulla pelle degli immigrati. Fa parte di quella razza snob a cui l'estetica del male ha preso la mano, tra cinismo e crudeltà.</column>
        </table>
        <table name="tblWebData">
            <column name="Article">ROMA - Quello che conta è riuscire a «magnasse un pezzo de caciotta». Perché la logica di Massimo Carminati è la migliore sintesi per descrivere i patti trasversali, gli accordi tra opposizione e maggioranza.







var id=99425



E non importa se si è “rossi”, “neri”, o anche “bianchi”. Se si è un ex brigatista, un ex Nar, o di estrazione cattolica. Alla fine la soluzione si trova sempre e la caciotta viene spartita equamente. C'è tutto un mondo che emerge dagli atti dell'inchiesta Mafia Capitale, ed è quello delle cooperative. Sono loro i padroni del sociale, loro i padroni dell'emergenze e del flusso migratorio. Gareggiano senza esclusione di colpi per vincere la partita, grazie a politici corrotti e corruttibili. Basta vedere il decreto di perquisizione di Maurizio Marotta, presidente del cda e direttore generale della Capodarco società cooperativa sociale integrata, per capire come vanno le cose.







LA NOMINA



C'è in ballo la partecipazione alla gara per aggiudicarsi il Cup, il Centro unico prenotazioni, un appalto che copre tutto il Lazio. La Capodarco lo gestisce da tempo, finché non si fa avanti Salvatore Buzzi, il ras delle cooperative, socio di Carminati. Scrive il gip «In concorso tra loro e previo accordo tra Testa, Buzzi, Gramazio e Carminati, viene elaborato il progetto di partecipazione alla gara, assunte le determinazioni generali in ordine alla turbativa e utilizzato Gramazio, espressione dell'opposizione in Consiglio regionale per rivendicare, nel quadro di un accordo lottizzatorio una quota dell'appalto, ottenendo così da Maurizio Venafro, capo di gabinetto di Zingaretti, in funzione di garanzia della realizzazione di tale accordo, la nomina di Scozzafava quale membro della commissione aggiudicatrice».







LA CONFERMA



Il gruppo, pur di ottenere l'obiettivo, coinvolge anche altre coop nel patto, e insieme tentano di incidere sul regolare andamento della gara. Gramazio e Venafro fanno la loro parte e la conferma arriva anche dall'interrogatorio di Elisabetta Longo, responsabile della Direzione regionale della centrale degli acquisti, che il 19 marzo scorso ha ammesso di aver inserito «Scozzafava quale componente della Commissione di gara per il Cup su indicazione di Maurizio Venafro, capo di gabinetto del presidente della Regione». Lo stesso giorno, Venafro, sentito anche lui dai pm, ha riconosciuto di aver fornito l'indicazione «del nominativo di Scozzafava alla Longo quale possibile componente di commissione di gara», e che lo stesso gli era stato fornito da Gramazio, il quale era inizialmente il capogruppo del Pdl, ma era rimasto il principale interlocutore per le opposizioni anche dopo le divisioni intervenute nel Pdl».







IL MANCATO ACCORDO



Per capire meglio perché si è arrivati a questo bisogna, però, fare un passo indietro, tornare a Buzzi e al suo tentativo di convincere Marotta a spartirsi la torta. Tentativo fallito, perché Marotta non vede di buon occhio la loro partecipazione e respinge l'offerta. La circostanza viene confermata dalle intercettazioni telefoniche tra Buzzi e Carminati. Il primo parla con Gammuto, amico e socio in affari: «Allora - racconta - è uscita la gara regionale dove Marotta c'aveva da difende il 60-70 per cento del fatturato che facevano. Gli abbiamo detto: “scusa ce la facciamo insieme, ce li lasci due milioni a noi?“...Dice: “Ah, no, a me me lo devono dì....me lo devono dì...“ Ma chi? “I politici”». Insomma, non ce l'ha voluto lascià, allora io ho chiamato Massimo e Massimo è andato da Gramazio. Siccome è una gara a 4 lotti, uno è dell'opposizione». Succede poi che una delle coop che deve partecipare, la Manutencoop Bologna, sbagli la documentazione ed esca fuori dai giochi. «Sì - conferma Buzzi - è stata ammessa con riserva...a forza...quando l'altra sera siamo andati a cena che c'erano questi della commissione, mi hanno detto che non potevano fargli vincere il lotto perché avevano sbagliato... quindi se ne libera uno. Allora gli ho detto: “che faccio, vado da Gramazio? Risposta: «no, questo non è quello di Gramazio, devi andà da Zingaretti...e ieri sera se semo fatti il giro al contrario, siamo andati da Forlenza che è andato dall'uomo di Zingaretti. Mo se tutto va bene pigliamo il secondo e il quarto, quindi al 50 per cento con quelli che non ce volevano dà niente. Non ce voleva dà due milioni, ne pigliamo 15 l'anno, meglio così».







L'ACCOGLIENZA



La storia si ripete quando c'è di mezzo la gara indetta dal Comune di Roma per l'assegnazione di servizi per l'accoglienza di 580 persone presso i residence di Valcannuta e Montecarotto. Buzzi vuole partecipare da solo con la sua cooperativa Eriches 29. E in effetti va così dopo che ha operato sugli altri 14 concorrenti con «accordi collusivi» per far andare deserta la gara. Un affare da 1 milione e 600mila euro. Finiscono nei guai, oltre a Buzzi e a Carminati, anche il costruttore Daniele Pulcini e Gabriella Errico, presidente della cooperativa “Un Sorriso”, una delle 15 potenziali partecipanti che hanno poi desistito, la stessa che si era definita una vittima di Mafia Capitale. Significativo, dopo l'aggiudicazione della gara, un colloquio telefonico tra Buzzi e Carminati. «T'ho telefonato per dire che le gare le avemo vinte tutte - conferma - Ho chiamato pure Pulcini, gliel'ho detto, lui sta a Porto Cervo, che cazzo gliene frega (ride)» E il “nero”: «Cazzo gli frega a lui, quello mica sta come noi che dovemo sta sul pezzo pè magnasse un pezzo de caciotta».</column>
        </table>
        <table name="tblWebData">
            <column name="Article">RIETI - Entrambi a Regina Coeli, in attesa dell'interrogatorio di garanzia. Saranno presumibilmente ascoltati entro martedì Pierpaolo Pedetti, il 42enne consigliere comunale del Pd e presidente della commissione Patrimonio e politiche abitative in Campidoglio, arrestato con l'accusa di corruzione aggravata nell'ambito dell'inchiesta «Mafia Capitale», cresciuto e domiciliato a Torricella, dove ancora vivono i suoi genitori, e Franco Figurelli, romano di 59 anni, ex capo della segreteria della presidenza del consiglio comunale di Roma, anche lui terminato in manette a pochi giorni dal matrimonio che lo avrebbe visto sposo ad Ornaro, frazione di Torricella.







A difendere Pedetti, conosciutissimo in Sabina, come anticipato ieri da Il Messaggero, è il sindaco dello stesso Comune sabino, Alessandro Iannelli. E se ieri l'altro in paese ha prevalso lo sconcerto per il coinvolgimento di due persone molto conosciute nell'inchiesta che sta sconvolgendo il mondo politico capitolino, ieri tutti cercavano di capirne di più sui contorni della vicenda e sui motivi che hanno portato ai provvedimenti restrittivi nei confronti di Pedetti e Figurelli.







Una vicenda complessa, che spazia dal business dei rifiuti a quello dall'accoglienza degli immigrati, passando per servizi sociali e manutenzione del verde.







Pedetti, secondo l'ordinanza firmata dal giudice per le indagini preliminari, Flavia Costantini, è accusato di aver «posto in essere condotte, in qualità di presidente della commissione Patrimonio e politiche abitative, intese a costruire il consenso in sede di assemblea capitolina al fine di consentire il rinnovo dei servizi per l'emergenza alloggiativa a favore della Eriches a valori sovradimensionati».







Il gip lo accusa inoltre di «aver messo in atto accordi preventivi intesi a eliminare ogni forma di competizione in relazione alla procedura negoziata per l'accoglienza di 580 persone dal settembre al dicembre del 2014 che ne turbavano il regolare svolgimento». Il suo nome, in verità, era già comparso durante la prima trance dell'inchiesta Mafia Capitale, in relazione ai rapporti con Salvatore Buzzi, il dominus delle cooperative a Roma e punto nodale dell'intera inchiesta, insieme all'ex estremista nero, Massimo Carminati.







Fu proprio Pedetti, in un'intervista dello scorso marzo a Repubblica, a rivelare i contatti con Buzzi e i motivi: la volontà del boss delle cooperative di comprare l'ex Mattatoio, la cui pratica giaceva in commissione.







Per Figurelli, invece, gioca un ruolo essenziale la sua vicinanza con un altro dei grandi indagati dell'inchiesta, Mirko Coratti, presidente del consiglio comunale capitolino. «In particolare - si legge nell'ordinanza del gip - secondo quanto rivelato da Buzzi a Caldarelli nella conversazione del 23.01.2014 e di seguito riportata, Figurelli veniva retribuito con mille euro mensili, oltre a 10mila euro pagati per poter incontrare il presidente Coratti, mentre a quest'ultimo venivano promessi 150mila euro qualora fosse intervenuto per sbloccare un pagamento di 3 milioni sul sociale».







I NOMI DI ALTRI REATINI



Ma nelle 428 pagine dell'ordinanza del gip Flavia Costantini, spuntano anche i nomi di altri reatini, nessuno dei quali - è bene precisare - risulta però indagato. I nomi emergono dai tracciati telefonici e sono inseriti nell'ordinanza in quanto legati, a vario titolo, a Massimo Carminati e Gianni Alemanno. Si tratta di Marco Lelli, 54 anni ex dirigente di Msi, An e Forza Italia, che compare in una intercettazione, come intermediario tra Massimo Carminati e Fabrizio Franco Testa.







In altre intercettazioni, è presente invece Claudio Milardi, nello staff dell'allora sindaco di Roma Gianni Alemanno, al quale Buzzi avrebbe dovuto dare una lista di «nostri amici del sud, che ti possono dare una mano con parecchi voti», come dice il boss delle coop ad Alemanno alla vigilia delle Europee del 2014.</column>
        </table>
        <table name="tblWebData">
            <column name="Article">Salvatore Buzzi, in uno degli interrogatori, ha assicurato ai pm: «Non sono un mostro!». Invece lo è? Lo sono insieme a lui anche gli altri che nuotano nella grande mangiatoia di Mafia Capitale e arraffano tutto l’arraffabile? «I mostri» del celebre film di Dino Risi erano naturalmente, al confronto, delle simpatiche educande. E anche «I nuovi mostri» con Sordi che non è Buzzi, Carminati che non è Gassman, Odevaine che non è Tognazzi. La cifra antropologica del «mondo di mezzo», di questa galleria di volti, di storie, di crimini e di imbrogli in cui si mescolano il Padrino, Tomas Milian e Plauto, è la voracità senza freni e senza limiti. Con una particolarità impressionante e che è forse l’immoralissima morale di questa storiaccia. Ecco come parla la compagna di Buzzi, Alessandra Garrone, a proposito dei politici a libro paga: «Certo che non stanno messi troppo bene, in termini di moralità, questi consiglieri». Il bue che dà del cornuto all’asino, in questa «Fattoria degli animali» con tanto di mucca da foraggiare e mungere? I politici sono al guinzaglio dei criminali e i criminali vedono i politici come esseri più avidi di loro e più spregevoli. La retorica anti-casta sfonda perfino in quel sottobosco mafioso che con la casta è complice e consanguineo.







IL REGISTA



Così si auto-descrive Buzzi: «Mi merito l’Oscar della regia. Nessuno me la darà mai». E infatti - vedi sopra - Don Salvatore non è Dino Risi. E’ l’ex galeotto che macina milioni sporchi ma ci tiene a presentarsi come un travet del malaffare e non come un mammasantissima. E’ il simbolo della banalità del male: «Io faccio ’sto lavoro pe’ du’ lire. E rischio la galera!». E per di più si lamenta speso, perchè rimane imbottigliato nel traffico. Non come lorsignori, i veri ladri, che hanno l’autoblù.







I TENGO FAMIGLIA



I mafiosoni e quelli che, a Roma, si chiamano i piottari. Nella galleria dei burocrati corrotti, ecco gente come Mauro Cola (dipartimento Patrimonio del Comune) o Gaetano Altamura (dirigente del X dipartimento del Comune) o Brigidina Paone. Si vendono, secondo i pm, in cambio di casucce e di lavoretti per figli e nipoti.







IL MAZZIERE



Il rito tribale della violenza è incarnato soprattutto da Carminati. Er Cecato su un «politico che nun conta un cazzo»: «In altri tempi, gli avrei dato una pizza in testa». Di un altro emissario della politica, si legge nei brogliacci: se il suo incontro con Carminati andava male, «quello lo sotterrava in mezzo al campo».







LA SVENTOLA



In una storia di bulli e pupe, ci sta bene Ilenia Silvestri. Come cartina di tornasole del machismo coatto di quelli della banda. E’ la ragazza di cui si dice: «Abbiamo preso una a lavora’ alla raccolta differenziata. Una fica da paura, uno e settanta, du’ zinne!».







IL RAFFINATO



E’ una figura che c’è in tutte le gang. Nell’antropologia criminale è quello che dovrebbe incarnare la finta presentabilità. Jean Paul Belmondo? No, il costruttore Daniele Pulcini, che se la spassa a Porto Cervo e «nun gliene frega ’n cazzo. Mica sta come noi che dovemo sta’ sur pezzo pe’ magnasse ’n pezzo de caciotta!».[TITOLINO]







GLI INGORDI



«Me li sto a compra’ tutti ’sti politici», ma a Mirko Coratti («Prima ancora di mettersi a parla’, vuole 10 mila euro» e uno stipendio fisso per il segretario Figurelli) e a Luca Gramazio sembrano non bastargli mai. Il classico esempio di come diverse matrici politiche possono andare a coincidere su un unico modello antropologico-criminale.







IL POLTRONISTA



Quello che più che soldi chiede posti. E’ il caso, leggendo le intercettazioni, di Massimo Caprari, consigliere comunale del Centro democratico.







L’ONOREVOLE



Ovvero Giordano Tredicine. E’ il simbolo dell’imbroglio provinciale e familiare (monopolio delle caldarroste e dei camion bar) che si mette il blazer e dell’affarista che si fa politico. «Potrebbe diventare premier», godono Buzzi e Carminati.







IL PARIOLINO



Luca Odevaine lo conoscevano tutti nella Parioli di sinistra negli anni ’70. Già prometteva male: furbastro e sòla. Ma ancora presentabile. Poi si è istituzionalizzato, ha infinocchiato i suoi referenti politici ed ora eccolo qui: imprenditore mafioso sulla pelle degli immigrati. Fa parte di quella razza snob a cui l’estetica del male ha preso la mano, tra cinismo e crudeltà.</column>
        </table>
        <table name="tblWebData">
            <column name="Article">Luca Odevaine aveva ricevuto 30 mila euro da Mafia Capitale per il suo ruolo nel Tavolo nazionale per i richiedenti asilo e aveva il problema di portare il denaro all'estero, in Venezuela, senza incappare nella legge italiana. È quanto documenterebbe un video realizzato dal Ros carabinieri con una telecamera nascosta nello studio dell'ex vice capo di gabinetto del sindaco Walter Veltroni in Campidoglio, arrestato per associazione mafiosa.















var id=99425



Odevaine è seduto davanti a un tavolo pieno di carte accanto a Marco Bruera, suo collaboratore finito ieri ai domiciliari. Mentre parla Odevaine maneggia delle mazzette di denaro. «Mi raccomando ti chiedo massima riservatezza - dice - dopo di che m'hanno dato dei soldi...che devo versare e poi rimandare in Venezuela. Me li hanno dati ieri sera questi soldi, per cui io stamattina sò andato in banca...e non me li fanno... cioè non li posso versare tutti sennò mi fanno la segnalazione all'antiriciclaggio». La soglia limite sono 5 mila euro.







Odevaine ha già pensato alla soluzione del problema. «Per evitare la segnalazione io ho versato 4.500 euro... più altri 4.500 li versiamo domani - dice a Bruera -...poi se tu fai la stessa cosa adesso lì...4.500 oggi e 4.500 domani...sono nove e nove...diciotto...mi sa che bisognerà fare poi la settimana prossima un altro paio di versamenti...io te li lascio a casa, le buste già divise con 4.500 e la settimana prossima li vai a versare (...) adesso devo fare i conti...mi sa che complessivamente m'hanno dato 30 mila euro...da versare».







La procura di Roma avrebbe attivato una rogatoria con il Venezuela. Odevaine ha reso noto di rinunciare al segreto bancario per consentire accertamenti negli istituti svizzeri.







Anche Marco Visconti, nella sua qualità di assessore ai Lavori pubblici del comune di Roma dal gennaio 2011 al febbraio 2013 con la giunta di Gianni Alemanno, avrebbe ricevuto «a più riprese» 200.000 euro dal ras delle coop sociali Salvatore Buzzi, braccio destro di Massimo Carminati, «per la vendita della sua funzione e per il compimento di atti contrari ai doveri del suo ufficio». È quanto si legge nel decreto di perquisizione della procura di Roma a carico dello stesso Visconti.</column>
        </table>
        <table name="tblWebData">
            <column name="Article">Corruzione, turbativa d'asta, false fatturazioni, rivelazione del segreto d'ufficio. Questi i reati contestati, a seconda delle singole posizioni, ai 21 indagati destinatari di avvisi di garanzia e perquisizioni ieri da parte dei carabinieri del Ros nella seconda tranche dell'inchiesta su Mafia Capitale.



Politici, dirigenti e imprenditori sono stati perquisiti dai carabinieri del Ros su mandato del procuratore aggiunto Michele Prestipino e dei pubblici ministeri Giuseppe Cascini, Paolo Ielo e Luca Tescaroli.







Ecco la lista completa







1. Fabrizio AMORE, nato a Roma il 22.08.1957, ingegnere, responsabile di fatto della coop “Progetto Recupero”, indagato per turbativa d’asta;







2. Gabriella ERRICO, nata a Lecce il 06.04.1971, già presidente del Cda della coop “Un sorriso Onlus”, indagata per turbativa d’asta;







3. Ettore LARA, nato a Roma il 28.06.1938, domiciliato in viale del Vignola n. 44, commerciante, indagato per usura;







4. Clelia LOGORELLI, nata a Melito di Porto Salvo (RC) il 23.02.1965, responsabile parchi e giardini EUR S.p.A., indagata per corruzione;







5. Maurizio MAROTTA, nato a Roma il 03.09.1955, presidente della coop. “CAPODARCO” e vice presidente di Lega Coop. Lazio, indagato per turbativa d’asta e rivelazione di segreti di ufficio;







6. Calogero Salvatore NUCERA, nato a Bath (Regno Unito) il 22.01.1970, consulente per il Comune di Roma – Assessorato all’Ambiente, indagato per rivelazione di segreti di ufficio;







7. Antonio PULCINI, nato a Roma l’ 1.04.1943, imprenditore, indagato per false fatturazioni;







8. COOP EDILIZIA DEPOSITO LOCOMOTIVE ROMA SAN LORENZO, operante nel settore dell’edilizia;







9. Maurizio VENAFRO, nato a Mignano Monte Lungo (CE) il 21.05.196, già capo di gabinetto della Regione Lazio, indagato per turbativa d’asta e rivelazione segreti di ufficio;







10. ABITUS, con sede a Roma, operante nel settore dell’accoglienza e dei servizi di assistenza ai minori;







11. Patrizia COLOGGI, nata a Giuliano di Roma (FR) il 23/1/1950, già coordinatore del servizio per le adozioni internazionali presso la Presidenza del Consiglio dei Ministri, indagata per corruzione;







12. COOP. DI LAVORO “LA CASCINA”, con sede a Roma, operante nel settore della ristorazione collettiva;







13. CASA DELLA SOLIDARIETA’, con sede a Roma, operante nel settore dell’assistenza ai minori e all’immigrazione;







14. CONSORZIO GRUPPO LA CASCINA, con sede a Roma, operante nel settore della ristorazione collettiva;







15. Mirella DI GIOVINE, nata a Napoli (NA) il 27.11.1951, architetto, dipendente del Dipartimento Patrimonio del Comune di Roma, indagata per corruzione;







16. DOMUS CARITATIS, con sede a Roma, operante nel settore della gestione dei centri di accoglienza;







17. L’OLIVETO IMPORT-EXPORT, con sede a Roma , operante nel settore dell’importazione di prodotti alimentari;







18. LA CASCINA GLOBAL SERVICE, con sede a Roma, operante nel settore della gestione dei centri di accoglienza;







19. SEGNI DI QUALITA’, con sede a Roma, operante nel settore della consulenza aziendale;







20. Marco VISCONTI, nato a Roma il 24.11.1966, dipendente del Comune di Roma, indagato per corruzione;







21. Silvio PRANIO, nato ad Aidone (EN) l’1.07.1950, imprenditore, indagato per traffico di influenze illecite.</column>
        </table>
        <table name="tblWebData">
            <column name="Article">Luca Odevaine aveva ricevuto 30 mila euro da Mafia Capitale per il suo ruolo nel Tavolo nazionale per i richiedenti asilo e aveva il problema di portare il denaro all'estero, in Venezuela, senza incappare nella legge italiana. È quanto documenterebbe un video realizzato dal Ros carabinieri con una telecamera nascosta nello studio dell'ex vice capo di gabinetto del sindaco Walter Veltroni in Campidoglio, arrestato per associazione mafiosa.















var id=99425



Odevaine è seduto davanti a un tavolo pieno di carte accanto a Marco Bruera, suo collaboratore finito ieri ai domiciliari. Mentre parla Odevaine maneggia delle mazzette di denaro. «Mi raccomando ti chiedo massima riservatezza - dice - dopo di che m'hanno dato dei soldi...che devo versare e poi rimandare in Venezuela. Me li hanno dati ieri sera questi soldi, per cui io stamattina sò andato in banca...e non me li fanno... cioè non li posso versare tutti sennò mi fanno la segnalazione all'antiriciclaggio». La soglia limite sono 5 mila euro.







Odevaine ha già pensato alla soluzione del problema. «Per evitare la segnalazione io ho versato 4.500 euro... più altri 4.500 li versiamo domani - dice a Bruera -...poi se tu fai la stessa cosa adesso lì...4.500 oggi e 4.500 domani...sono nove e nove...diciotto...mi sa che bisognerà fare poi la settimana prossima un altro paio di versamenti...io te li lascio a casa, le buste già divise con 4.500 e la settimana prossima li vai a versare (...) adesso devo fare i conti...mi sa che complessivamente m'hanno dato 30 mila euro...da versare».







La procura di Roma avrebbe attivato una rogatoria con il Venezuela. Odevaine ha reso noto di rinunciare al segreto bancario per consentire accertamenti negli istituti svizzeri.







Anche Marco Visconti, nella sua qualità di assessore ai Lavori pubblici del comune di Roma dal gennaio 2011 al febbraio 2013 con la giunta di Gianni Alemanno, avrebbe ricevuto «a più riprese» 200.000 euro dal ras delle coop sociali Salvatore Buzzi, braccio destro di Massimo Carminati, «per la vendita della sua funzione e per il compimento di atti contrari ai doveri del suo ufficio». È quanto si legge nel decreto di perquisizione della procura di Roma a carico dello stesso Visconti.</column>
        </table>
        <table name="tblWebData">
            <column name="Article">Giunta politica in Campidoglio dopo lo 'tsunamì Mafia Capitale e la nuova ondata di arresti nell' inchiesta sulla Cupola mafiosa, ibrido tra criminalità e politica. Il sindaco Ignazio Marino ha voluto incontrare il suo esecutivo per discutere della situazione, visto anche che tra gli arrestati sono spuntati anche nomi di esponenti della maggioranza.







Nessuno tra gli assessori si sbilancia in commenti. Qualcuno, fuori dalla Sala delle Bandiere, si lascia andare ad un «Tutto bene. Non c'è nessun problema». E a chi chiede loro se ci fosse preoccupazione in giunta per le notizie che arrivano da ieri dalla Procura rispondono: «No assolutamente, qui si va avanti».







Ma il nervosismo c'è. E si respira nei corridoi di Palazzo Senatorio. Non a caso i cronisti che erano in Campidoglio ad un certo punto sono stati fatti scendere e sono stati accompagnati fuori dal palazzo.







«Il sindaco non si dimetterà. Né la giunta né nessun altro - ha subito assicurato l'assessore ai Lavori pubblici e delegato al Giubileo, Maurizio Pucci - Stiamo tutti con il sindaco perché rappresenta la vera novità della città. La Giunta si è stretta insieme al sindaco e con lui andiamo avanti. Non è pensabile, a meno che altri non decidano altrimenti, e sarebbe paradossale il commissariamento di una città quando proprio chi la governa ha contribuito in modo decisivo a far uscire il malaffare dal Campidoglio. Noi andiamo avanti. Chi ci ha preceduto ha creato questo danno. Noi abbiamo contribuito a combatterlo e continuiamo a farlo. E proprio per questo andiamo avanti con l'azione di liberazione della città di Roma dal malaffare. Rilanciamo la nostra attività per la città».







Per l'assessore alle Politiche sociali, Francesca Danese, «Dobbiamo preoccuparci del mondo di sotto, degli ultimi e lo stiamo facendo. Andiamo avanti con coraggio. Non un passo indietro. Liberiamo Roma fino in fondo e con coraggio. Noi non abbiamo paura».







«Il clima in Giunta era assolutamente positivo e costruttivo con la convinzione di tutti di andare avanti uniti continuando il percorso di pulizia, di lavoro comune e di squadra che stiamo facendo già in questi mesi. Il quadro complessivo è, quindi - ha sottolineato l'assessore alla Cultura, Giovanna Marinelli - quello di continuare un lavoro positivo e coerente che stiamo facendo. Il sindaco è assolutamente tranquillo come tutti i membri della Giunta». «Abbiamo fatto una riflessione su quanto accaduto - ha spiegato l'assessore all'Ambiente, Estella Marino - La Giunta va avanti perché abbiamo sin dall'inizio portato agli inquirenti tutto quello che trovavamo di non corretto assicurando il massimo supporto per fare pulizia. Da dopo dicembre abbiamo apportato profondi cambiamenti. Ho revocato oltre 40 gare del verde e le stiamo ricostruendo come gare aperte, con avvisi pubblici, pagando un prezzo nella gestione della città perché, come avete visto tutti, in questo momento, lo avete visto tutti, abbiamo problemi nella gestione del verde. Stiamo ripristinando in molti settori delle regole corrette che non c'erano. Questa amministrazione, come chiariscono le intercettazioni, ha contrastato tutti i fenomeni che c'erano di formazione di meccanismi deformanti, su questo lavoro faticosissimo andiamo avanti. Gli inquirenti stanno procedendo su quanto uscito a dicembre, credo che gli ambiti siano ormai abbastanza definiti, ma questo è il lavoro della magistratura. Anche in questi sei mesi abbiamo messo a disposizione tutti gli atti che ci venivano richiesti mano a mano».







A chi, infine, chiedeva cosa rispondesse la Giunta alla richiesta di dimissioni da parte di esponenti dell'opposizione, l'assessore Pucci ha risposto: «Le opposizioni fanno il loro mestiere. E quelle di destra farebbero bene a pensare che cosa è successo in questi anni».







«Sto firmando le lettere da inviare al Consiglio comunale per la sospensione dei consiglieri» arrestati ieri ha detto il prefetto Franco Gabrielli intervenendo telefonicamente a Radio Roma Capitale. «Per quelli della Regione il meccanismo è più lungo e complesso - ha spiegato - perchè coinvolge anche il ministero degli Affari regionali».</column>
        </table>
        <table name="tblWebData">
            <column name="Article">«Proprio a Roma dei delinquenti organizzati, persone con la cravatta e la camicia appena stirata, hanno approfittato dei rom e della gente disperata fuggita dalle proprie terre per poi farne quattrini.



È incredibile sentir dire che si guadagna di più con gli immigrati che con la droga. Sulla pelle di esseri umani ci sono in ballo interessi brutali da parte di figuri che approfittano di questi disperati, li schiavizzano, li usano nel modo più becero. Come reagire davanti a una cosa del genere? Già il fatto di essere informati e di prendere posizione senza cadere nel giogo del razzismo ottocentesco, che noi italiani abbiamo sofferto, è molto importante. Un ruolo determinante ce l'ha l'informazione». Così, lo riferisce una nota, Dario Fo, intervenuto ai microfoni di Radio Cusano Campus, l'emittente dell'Università degli Studi Niccolò Cusano.







Forza Italia. «Marino e Zingaretti se ne devono andare, devono dare le dimissioni. Non è più possibile che Roma Capitale, la capitale di un Paese come l'Italia, sia sottoposta a queste tensioni e a queste pressioni». Lo afferma in una nota Renato Brunetta, capogruppo di Forza Italia alla Camera dei deputati. «Non è possibile aspettare di ondata in ondata, di arresti in arresti, che venga sciolto il Consiglio comunale, che venga sciolto il Consiglio regionale. Non è possibile. Marino e Zingaretti se ne devono andare - aggiunge - Il Partito democratico la deve smettere con questi suoi giochi di prestigio, con questi suoi funambolismi, Renzi con le sue dichiarazioni apodittiche sulla corruzione. Marino e Zingaretti se ne devono andare, bisogna azzerare questa classe politica romana, soprattutto a sinistra, del Pd, perché le collusioni, le infiltrazioni, sono tutte all'interno della sinistra e della sinistra romana. Zingaretti e Marino se ne devono andare a casa».







Movimento 5 Stelle. «Orfini è bravissimo a giocare alla Play Station mentre la mafia si mangia Roma, ma quando si parla di cose serie dovrebbe stare zitto». Lo scrive Beppe Grillo in un tweet, rilanciando un post sul suo blog in cui va all'attacco del presidente dem e commissario del Pd a Roma. «Dalle indagini di Mafia Capitale emergono dei fatti - scrive il leader 5 Stelle - la criminalità organizzata usa esponenti del Pd per i suoi affari ed è preoccupata dall'ingresso del M5S nelle Istituzioni. Orfini, il presidente del Pd, ieri ha detto: 'Al Movimento 5 Stelle, i cui principali esponenti sono gli idoli dei clan di Ostia... spiego e dico che non è un caso che si diventi idoli dei clan nel momento in cui si ha la stessa linea di quei clan, nel momento in cui si ha un leader che dice che la mafia non esiste e si chiede che Marino, cioè chi contrasta la criminalità vada a casa esattamente come vuole la criminalità»'. «Orfini è bravissimo a giocare alla Play Station come un quindicenne - attacca dunque Grillo -mentre la mafia si mangia Roma ma quando si parla di cose serie dovrebbe stare zitto, o quanto meno informarsi prima. MafiaCapitale non è un videogioco, nè una serie tv». Segue «una piccola rassagna stampa per lui, da leggere tra una partita e l'altra», dove il leader 5 Stelle riporta alcuni stralci delle intercettazioni pubblicate sui giornali, compreso il passaggio in cui Carminati dice: 'Grillo è riuscito a distruggere il Pd'. «E il Pd - chiosa Grillo - per il sistema criminoso ipotizzato dagli inquirenti, è fondamentale».







Scelta Civica. «Questo trasveralismo tra destra e sinistra, tra politica e burocrazia, nel trasformare le emergenze all'immigrazone in un business economico - dice all'Agi Enrico Zanetti, segretario politico di Scelta Civica, è semplicemente ripugnante. Queste persone sono veri e propri scafisti di terra e, prima ancora della giusta punizione giudiziaria, meritano il puro e semplice disprezzo sociale da parte di tutti»







Don Luigi Ciotti. «È inquietante quello che sta succedendo . Non voglio che passi l'idea che nel mondo del sociale ci sia tutto marcio», dice don Luigi Ciotti riguardo al secondo capitolo di Mafia capitale. Sulla proposta di commissariare il Comune di Roma dice «C'è un bravo magistrato che lavora bene, una procura che sta andando avanti. Facciamo decidere a loro se va commissariato il Comune. Io alcuni mesi fa avevo detto che ne avremmo visto delle belle. Chi di voi lavora in certi contesti sa quel che succede». «La commissione anti mafia ha fatto bene a stilare quella lista - aggiunge Ciotti sul tema dell'elenco degli impresentabili - Io sono d'accordo con Bindi nessuno deve attaccarla, ha fatto il suo dovere. Prima tutti d'accordo poi quando poi si sono toccati alcuni personaggi non si era più dalla sua parte».







«Presentiamo oggi stesso un esposto alla Procura di Roma per attentato alla sicurezza dei trasporti, chiedendo di accertare le cause del gravissimo incidente e verificare i sistemi di sicurezza della linea metropolitana. Vogliamo inoltre sapere se sulle linee metro della capitale vi siano misure di emergenza in grado di prevenire collisioni ed incidenti anche in caso di errore umano, e se vi sia stato il rispetto di tutti i protocolli di sicurezza». Lo annuncia il presidente del Codacons Carlo Rienzi. Il Codacons lancia inoltre una azione risarcitoria in favore dei passeggeri. «Tutti gli utenti presenti sui due convogli coinvolti nello scontro hanno diritto al risarcimento anche in assenza di danni fisici, solo per la paura, lo stress e i rischi subiti. - spiega Rienzi nel comunicato - In tal senso invitiamo i passeggeri ad inviare una mail all'indirizzo info codacons.it per ottenere l'assistenza legale del Codacons nell'azione risarcitoria».







«Di giorno in giorno emergono elementi sempre più inquietanti relativamente all'inchiesta su Mafia Capitale. L'indignazione ed il disgusto per la situazione in cui è stata gettata la città aumentano ancora di più se si pensa che molti soggetti che hanno avuto contatti con tale giro criminale possano continuare a ricoprire ancora il proprio ruolo. Federconsumatori Nazionale, Federconsumatori Roma e Lazio e Adusbef chiedono che i responsabili della magistratura e delle Istituzioni, a partire dal sindaco Marino, procedano con assoluta intransigenza, determinazione ed accuratezza in un'azione atta a ripristinare prestigio e ruolo delle Istituzioni pubbliche. Tutti quelli che hanno infangato, fino al rischio di commissariamento per mafia, il Comune di Roma devono pagare duramente e con la massima velocità. 'Le membra cancerose non si curano con acqua di lavanda!' Federconsumatori ed Adusbef riconfermano, infine, la loro decisione di costituirsi parte civile in questa nera ed indegna vicenda». Così una nota congiunta di Federconsumatori e Adusbef.</column>
        </table>
        <table name="tblWebData">
            <column name="Article">«Ho dato mandato ai miei legali di sporgere querela nei confronti di Ignazio Marino per il reato di diffamazione, dopo le interviste rilasciate alla stampa nelle ultime ore. Marino dovrà rispondere in sede giudiziaria delle sue false e ingiuriose dichiarazioni nei miei confronti e di quelli di Fratelli d'Italia». È quanto scrive su Facebook il presidente di Fratelli d’Italia, Giorgia Meloni.







«Se a chiedermi riflessioni fosse papa Francesco, mi fermerei a pensare seriamente alle mie azioni. Ma se le dimissioni me le propone Giorgia Meloni, leader di un partito che ha chiesto voti alla 'ndrangheta, rispondo che io voglio spianare come un rullo compressore tutte le persone che negli ultimi anni si sono messe sotto i piedi i diritti e i soldi dei romani», ha detto Marino in una intervista al Messaggero.</column>
        </table>
        <table name="tblWebData">
            <column name="Article">C'è anche il sottosegretario all'Agricoltura, Giuseppe Castiglione (Ncd), tra i sei indagati per turbativa d'asta nell'inchiesta della Procura di Catania sull'appalto per la gestione del Cara di Mineo. Lo si rileva dagli atti dell'inchiesta.







var id=99425



La notizia anticipata dal quotidiano La Sicilia di Catania ha trovato riscontro nel decreto di perquisizione eseguito ieri da carabinieri del capoluogo etneo negli uffici comunali di Mineo, compresa l'acquisizione di tutti gli apparecchi informatici e i supporti digitali negli uffici in uso diretto e indiretto del sindaco, ed emesso dal procuratore Giovanni salvi e dai sostituti Raffaella Agata Vinciguerra e Marco Bisogni.







Nel decreto di sette pagine, che vale anche come informazione di garanzia, ci sono i nomi dei sei indagati: Giuseppe Castiglione, che è anche deputato nazionale e coordinatore del Ncd in Sicilia, «nella qualità di soggetto attuatore per la gestione del Cara di Mineo»; Giovanni Ferrera, «nella qualità di direttore generale del Consorzio tra Comuni, Calatino Terra di Accoglienza»; Paolo Ragusa, «nella qualità di presidente della Cooperativa Sol. Calatino»; Luca Odevaine «nella qualità di consulente del presidente del Consorzio dei Comuni», e i sindaci di Mineo e Vizzini, Anna Aloisi e Marco Aurelio Sinatra.







Nel decreto la Procura ipotizza che gli indagati «tubavano le gare di appalto per l'affidamento della gestione del Cara di Mineo del 2011, prorogavano reiteratamente l'affidamento e prevedevano gara



idonee a condizionare la scelta del contraente con riferimento alla gara di appalto 2014».







La Procura di Catania mantiene il massimo riserbo sull'inchiesta, limitandosi a richiamare quanto aveva scritto ieri durante le perquisizioni di carabinieri del Ros di Catania «finalizzate a verificare se gli appalti per la gestione del Cara siano stati strutturati dal soggetto attuatore al fine di favorire l'Ati condotta dalla cooperativa catanese Sisifo, così come emerso anche nelle indagini della Procura di Roma, con la quale è costante il coordinamento delle indagini».







«In questa vicenda sono assolutamente sereno. Se riceverò un avviso di garanzia, se ci sarà una mia responsabilità, che io escludo assolutamente, non dovrà prendere provvedimenti qualcuno, ma li prenderò io personalmente», commenta a Sky Tg24 Castiglione.







«Ora basta, apprendo ancora una volta a mezzo stampa per la seconda volta in sei mesi di un mio presunto coinvolgimento, come possibile indagato, nella vicenda del Cara di Mineo», continua Castiglione, ribadendo «con fermezza di non aver avuto notificato alcun avviso di garanzia» e chiedendo alle Procure di Catania e Caltagirone di «fare luce nel più breve tempo possibile sulla mia posizione visto il ruolo istituzionale che ricopro».







«In passato - aggiunge il sottosegretario - ho già chiesto espressamente alle Procure di Catania e Caltagirone di essere messo a conoscenza di eventuali iscrizioni nel registro degli indagati. Formalmente mi è stato comunicato che non ci sono iscrizioni suscettibili di comunicazioni».







«Ribadisco la mia assoluta serenità nella vicenda - osserva Castiglione - e sono immediatamente a disposizione della magistratura per qualunque circostanza che possa essere utile all'indagine per evitare il continuo stillicidio a mezzo stampa. A questo punto - chiosa il sottosegretario - auspico che si possa fare subito luce sulla mia posizione visto il ruolo istituzionale che ricopro».</column>
        </table>
        <table name="tblWebData">
            <column name="Article">Dalla «mucca da mungere», alle «mani che insieme lavano il viso», dalle istruzioni su come evitare i controlli antiriciclaggio alle velate minacce ecco gli audio allegati alle carte della seconda tranche di Mafia Capitale, la maxi-inchiesta che ha terremotato la politica romana.







1 - Carminati al telefono: ti sei scordato da dove vengo?







2 - Buzzi: «Carminati ci fa fare un sacco di lavori»







3 - Buzzi e la metafora della mucca







4 - «Quello o si caccia o si compra»







5 - Odevaine a Buzzi: mi devono dare un sacco di soldi







6 - Odevaine: mi hanno dato 30mila euro in contanti</column>
        </table>
        <table name="tblWebData">
            <column name="Article">Il terremoto questa volta se lo aspettavano. E qualcuno ha anche tirato un respiro di sollievo. Perché che lo tsunami della procura di Roma non si fosse arrestato era chiaro. Ed è arrivato dopo sei mesi di attesa. I carabinieri del Ros si sono presentati ieri mattina: quarantaquattro ordinanze di custodia cautelare tra Roma, Rieti, Frosinone, L'Aquila, Catania ed Enna (25 ai domiciliari).







var id=99425



Manette trasversali, che scuotono il Campidoglio e la Regione: politici al servizio del clan di Massimo Carminati e Salvatore Buzzi. Anche se Luca Gramazio, capogruppo alla Pisana del Pdl, è l'unico tra loro accusato di associazione mafiosa. Per gli altri sei, finiti in carcere e ai domiciliari, l'ipotesi è di corruzione. Non sempre aggravata dal favoreggiamento all'organizzazione criminale. Altri 21 nomi sono stati iscritti sul registro degli indagati.







LA PROCURA



Il procuratore Giuseppe Pignatone, l'aggiunto Michele Prestipino e i pm Giuseppe Cascini, Paolo Ielo e Luca Tescaroli adesso hanno i riscontri alle intercettazioni che lo scorso dicembre hanno svelato il “Mondo di mezzo”. In cella anche l'ex presidente del Consiglio comunale Mirko Coratti, accusato di corruzione aggravata. Dal business dell'emergenza abitativa, che ha portato all'arresto dell'ex assessore comunale alla Casa Daniele Ozzimo, a quello degli immigrati, con il ruolo da protagonista di Luca Odevaine, al quale vengono mosse nuove accuse. Si aggiunge la gestione delle spiagge a Ostia ma, soprattutto, tra le contestazioni c'è anche la turbativa d'asta nel maxi appalto da 60milioni di euro della Regione Lazio, con Angelo Scozzafava, fidatissimo di Carminati e finito in cella, piazzato in commissione proprio dal capo di gabinetto di Nicola Zingaretti. I reati vanno dall'associazione mafiosa, alla corruzione, dalla turbativa d'asta alle false fatturazioni, fino al trasferimento fraudolento di valori, aggravate dal favoreggiamento a un'organizzazione criminale.







È in un'intercettazione che Buzzi spiega al capo segreteria di Mirko Coratti, Franco Figurelli, che gli chiede di assumere una ragazza, il rapporto con la pubblica amministrazione: «Ahò ma la sai la metafora? La mucca deve mangiare». E Figurelli: «Ahò, questa metafora io glielo dico sempre al mio amico, mi dice: non mi rompere, perché se questa è la metafora lui ha già fatto». Oltre a Gramazio, Coratti e Ozzimo, le ordinanze ai domiciliari sono state notificate anche ai consiglieri comunali Giordano Tredicine (Fi) e Massimo Caprari (Centro Democratico), come Andrea Tassone, ex presidente del municipio di Ostia.







Ai domiciliari pure i manager della cooperativa «La Cascina» Domenico Cammissa, Salvatore Menolascina, Carmelo Parabita, mentre Francesco Ferrara è a Regina Coeli. La sede della cooperativa, vicina al mondo cattolico, (gestisce tra l'altro il Cara di Mineo) è stata perquisita. Arresti domiciliari per l'imprenditore Daniele Pulcini. Tra le 21 perquisizioni anche quella nell'abitazione dell'ex capo di gabinetto di Zingaretti, Maurizio Venafro, indagato per tentativo di turbativa d'asta nell'appalto, poi sospeso, sul Cup della Regione Lazio.







L'ORDINANZA



Scrive il gip: gli accertamenti, oltre a confermare la «centralità, nelle complessive dinamiche dell'organizzazione mafiosa diretta da Massimo Carminati», evidenziano come Buzzi sia «riferimento di una rete di cooperative sociali che si sono assicurate, nel tempo, mediante pratiche corruttive e rapporti collusivi, numerosi appalti e finanziamenti della Regione Lazio, del Comune di Roma e delle aziende municipalizzate». Sono ancora le intercettazioni a raccontare il contesto.



Così Odevaine, già detenuto e considerato al centro di un «articolato meccanismo corruttivo» da componente del Tavolo di coordinamento nazionale sull'accoglienza per i richiedenti asilo, spiegava ai manager de La Cascina, interessati alla gestione dei centri per migranti: «Se me dai cento persone facciamo un euro a persona».







IL COMMERCIALISTA



Anche Stefano Bravo, il commercialista che per Odevaine portava i soldi in Svizzera e insieme all'ex ministro Giovanna Melandri ha dato vita alla fondazione Human, è finito ai domiciliari. Quanto a Gramazio l'accusa è di aver svolto un ruolo di collegamento tra l'organizzazione e le istituzioni, ponendo al servizio di Mafia capitale il suo ruolo politico. E ancora dagli atti emerge il ruolo di Gianni Alemanno. Per le elezioni alle europee del 2014, l'ex sindaco, avrebbe ottenuto l'appoggio di Buzzi e degli uomini della cosca 'ndranghetista dei Mancuso di Limbadi.</column>
        </table>
        <table name="tblWebData">
            <column name="Article">L'ex presidente del consiglio comunale e attuale consigliere del Pd Mirko Coratti che è stato soprannominato ”Balotelli” perché «gioca da solo e non fa alleanze con nessuno». Daniele Ozzimo, ex assessore alla casa, che sarebbe in rapporti con i vertici di Mafia capitale fin dalla scorsa consiliatura e di cui loro ogni tanto si lamentano per le troppe richieste economiche («Ci è esoso» dice Buzzi). Eppoi Giordano Tredicine, vice presidente del consiglio comunale per il Pdl che dice ancora Buzzi col suo stile non esattamente sobrio, «ce li ha tutti i vizi, è un porco».







E via via fino ai nomi meno noti, specie al di là del raccordo anulare: Massimo Caprari del Centro Democratico, arrestato, Pierpaolo Pedetti del Pd, arrestato, l'ex presidente del Municipio di Ostia, Tassone, che non è di destra né di sinistra «è mio». E qui e là nell'ordinanza a sostegno della nuova retata di arresti, intercettazioni non proprio commendevoli che coinvolgono Francesco D'Ausilio, ancora del Pd e Luca Giansanti della Lista Marino.







IL SISTEMA



È un'immagine devastante quella del consiglio comunale capitolino in carica che emerge dall'ordinanza di custodia cautelare eseguita ieri dai Carabinieri del Ros. Persino più estesa di quella della Regione dove pure siede l'unico politico di questa nuova ”retata” accusato di mafia e non di corruzione aggravata, Luca Gramazio e dove un dirigente di peso come Maurizio Venafro è accusato di aver gestito la trattativa su un appalto sanitario «per conto di Zingaretti».







Il sistema emerge limpido, quando, al cambiamento di maggioranza comunale, l'organizzazione capeggiata dall'ex nero Massimo Carminati e dal leader delle coop sociali Salvatore Buzzi, aggancia Mirko Coratti. Buzzi spiega la sua filosofia al capo di una coop amica, Claudio Caldarelli.







Caldarelli: «Mi chiama Giordano e mi dice “io ho parlato con Coratti”...lui dice che lui sulla gara Ama 27 lui non se la po' carica' tutta quanta dice ”una parte se.. deve esser a carico dell'opposizione che..”»



Buzzi: «Io sono andato da lui e gli ho detto ”che me dici, ce sto dentro o sto fuori”, poi m'ha chiesto il rapporto tra noi e Giordano (Tredicine ndr).. guarda ”bisogna sta attenti a scenne dal taxi ..perché co noi sali ma non scenni più” ho fatto però ”a noi Giordano c'ha sposati (inc) e semo felici de sta co Giordano..(inc)…” ho detto Mirko stamo de qua.. e stamo de là...».



Un amicizia, quella con Tredicine, che sarebbe durata nel tempo, visto che il consigliere è accusato di essersi messo a servizio dell'organizzazione, in cambio di continue promesse di denaro. Anche il nero Carminati apprezza.



Buzzi: «C'è Giordano che è un porco li mortacci sua... Giordano ce li ha tutti i vizi!»



Carminati: «C'ha i soldi...c'ha a cosa..»



Buzzi: «Glielo dico sempre ”a Giordà se non te arrestano diventerai primo Ministro” me fa' dice: ”perché me possono arrestà?” ...li mortacci tua...te possono arresta' (ride). Però come sto sul pezzo a Giordano non c'ho mai visto nessuno ehh.. credimi, mai nessuno!»



Carminati: «Quello viene dalla strada!»



Buzzi: «Come sto sul pezzo ho detto!...te dice na cosa... poi devi scende dal taxi perché sennò gira sempre il tassametro..»



Carminati: «No, lui ricambia è serio poi è uno che è poco chiacchierato, nonostante faccia un milione di impicci»







Solo per gestire il rapporto con Coratti, il capo della sua segreteria, Franco Figurelli, avrebbe ricevuto 1000 euro al mese, mentre Coratti doveva riceverne 150mila e ne avrebbe sicuramente accettati 10mila più l'assunzione di persone di sua fiducia.



Decisivo sarebbe anche l'appoggio del capogruppo Pd Francesco D'Ausilio, la cui posizione è tutta da chiarire. Di certo sul suo conto Buzzi è fiducioso. Tanto che a novembre 2014, quando la poltrona del sindaco Marino sembra vacillare, Buzzi rassicura i suoi: «Noi comunque … ti dico una cosa … lui (Marino ndr) se resta sindaco altri tre anni e mezzo, con il mio amico capogruppo ci mangiamo Roma» .



Le commesse interessanti per l'organizzazione sono di ogni livello e prevedono la conoscenza e l'asservimento di tutti i dirigenti nei settori strategici, specie in Ama, assessorato alla casa e servizio giardini. La regola, la sintetizza Massimo Carminati in persona, quando Buzzi annuncia che un altro funzionario, Gaetano Altamura, accetta soldi. Carminati sentenzia: il funzionario pubblico «o se caccia o se compra, se si compra è meglio».







MI VENGONO I CONSIGLIERI



Di certo, la richiesta di denaro appare costante. Coratti, ne avrebbe chiesti anche per un primo incontro, come racconta Buzzi alla collaboratrice Bugitto.



Buzzi: «A proposito di Coratti, c'ho una cosa per 10 mila euro, eccolo qua, già, prima ancora di parlare 10 mila euro»



Bugitto: «Un caffè 10 mila euro ?... Un cappuccino da noi son 15 mila allora?»



Buzzi: «Ieri abbiamo preso altri 2 appartamenti, ormai io arrivo in un consiglio Comunale vengono i consiglieri da me ..., mi dai il documento»



Garrone: «Certo che non stanno mesi troppo bene sti consiglieri in termine di moralità».</column>
        </table>
        <table name="tblWebData">
            <column name="Article">Gli arresti per Mafia Capitale sono indubbiamente un fatto nuovo. Le polemiche no. Lo scontro politico scatenato da “Mafiacapitale/2” si è sviluppato lungo tutta la giornata di ieri come una fotocopia di quanto accadde per il primo episodio: il premier Matteo Renzi si schiera su una linea chiara: «Chi ha sbagliato deve pagare»; il centrodestra attacca a testa bassa il Pd e la giunta del sindaco Marino di cui chiede le dimissioni; i 5Stelle attaccano tutti e chiedono anche le dimissioni del presidente del Pd Matteo Orfini che è anche commissario del partito romano; il Pd fa quadrato intorno a Marino e ribadisce di voler fare pulizia (o di averlo già fatto) nelle sue stanze.







Nell'oceano delle dichiarazioni politiche forse l'unico elemento di novità sta nel riferimento di Orfini al ruolo dei servizi segreti. «E' curioso - ha detto ieri Orfini - Che un personaggio come l'ex terrorista di destra Carminati abbia potuto costruire un sistema criminale di tale portata. Chiederò al Copasir». Ovvero al Comitato parlamentare di controllo dei servizi segreti. In parola semplici, Orfini fa emergere questa domanda: è possibile che Carminati in cambio di qualche informazione o di altre ”cortesie” abbia usufruito a sua volta di qualche forma di ”protezione”?







PRESE DI POSIZIONE



Ma andiamo con ordine. Partendo dalla presa di posizione del premier che è netta. «Chi ruba deve andare in galera - ha detto ieri Matteo Renzi al termine dell'incontro con la presidente del Cile, Michelle Bachelet - Un paese solido è quello che combatte la corruzione con grande decisione e grande forza, mandando chi ruba in galera. Naturalmente nel rispetto della presunzione di innocenza. Ma quando arriva la sentenza definitiva è giusto che chi ha violato le regole paghi fino all'ultimo giorno e all'ultimo centesimo».







Concetti rilanciati dal Pd nazionale e da quello romano. Ieri pomeriggio si è svolta una lungariunione fra i vicesegretari del Pd, Lorenzo Guerini e Debora Serracchiani, Orfini, il sindaco di Roma e il presidente della Regione Lazio Nicola Zingaretti. Ne è uscito un messaggio chiaro: no allo scioglimento del Comune di Roma, Marino deve andare avanti. «Chi nel Pd si è fatto corrompere deve sparire dalla vita politica», ha aggiunto Orfini in conferenza stampa prima del riferimento al Copasir.







E' l'opposizione? «Che cos'altro deve accadere perché Marino se ne vada e si torni alle urne?», si è chiesto il leader della Lega Matteo Salvini. Per il leader del Carroccio, inoltre, il governo ha il dovere di rispondere in aula.







Dal suo blog, Beppe Grillo non è meno duro: «Tra gli arresti ci sono esponenti di molte forze politiche ma ancora una volta il Movimento 5Stelle ne esce pulito». Infine Giorgia Meloni, leader di Fratelli d'Italia, chiede una commissione d'inchiesta.</column>
        </table>
        <table name="tblWebData">
            <column name="Article">Un partito assediato il Pd. Ma non soltanto da Salvini e dai grillini e dalla vergogna di scoprirsi di nuovo al centro del sisma di Mafia Capitale. E' assediato anche dalla propria storia il partito che viene dal Pci. Perchè sta vivendo in queste ore difficilissime, tra imbarazzi, sbandamenti e complicati tentativi di mostrarsi estraneo a tutto, una sorta di nemesi politico-culturale.







GLI ASSET



Quelli che sono stati i suoi classici cavalli di battaglia e quelli che erano i temi forti della tradizione della sinistra ereditati dal Pd e evidentemente non maneggiati bene nel contesto romano - l'accoglienza agli immigrati, l'emergenza abitativa, il mondo delle cooperative, il verde pubblico, l'ambiente - si sono trasformati, nelle mani sbagliate, in affari criminali. In un sistema di favori e di tangenti che segna il capovolgimento scandaloso e il deragliamento delinquenziale degli asset di cui i comunisti e i post-comunisti si sono sempre fatti vanto e che hanno rappresentato il cuore della loro predicazione quando a Roma governavano gli altri e poi hanno assunto centralità assoluta in tutti i periodi in cui la Capitale è stata amministrata da giunte di sinistra. Il democrat Daniele Ozzimo, l'ex assessore alla Casa della giunta Marino ora finito agli arresti, è uno dei simboli di questa vicenda.







Ed è la riprova di come le grandi urgenze sociali sono state ridotte a mucche da foraggiare e da mungere, dopo essere state all'avanguardia per decenni di una politica che voleva presentarsi come nuova e come diversa, nei suoi uomini e nei suoi progetti, per poi farsi travolgere invece dalla questione morale sempre rimproverata agli altri.







RIUNIONE DRAMMATICA



Nel fortino assediato del Nazareno, la sede nazionale, ieri mattina s'è svolta la riunione drammatica tra il presidente e commissario Orfini, il sindaco Marino, il governatore Zingaretti e i vertici del Pd, in un lungo singhiozzo: «I nostri valori calpestati dalla banda». Aleggiava pesantemente nella sala, e ha punteggiato le mail di protesta e le telefonate dei militanti indignati che dal mattino hanno cominciato a piovere sui dirigenti, la consapevolezza di questa mutazione non genetica (la genetica in politica non conta) ma pratica e strategica del partito della sinistra o almeno di alcune sue parti (le male marce, ma non si sono rivelate poche) che sta rendendo l'attuale momento particolarmente doloroso.







Da una parte il Pd chiede a se stesso ma già l'aveva chiesto l'altra volta di «fare pulizia» (copyright Orfini) e rilancia con le parole nette di Renzi («Chi ruba va in galera fino all'ultimo giorno») l'esigenza legalitaria, ma dall'altro lato il rovescio della medaglia di tutto ciò sta nel sentire il peso e la responsabilità del tradimento della politica sociale e della vocazione ambientale del passato, piegate al foraggiamento di una casta particolare.







Il Pd dei diritti dei bagnanti, per esempio, è diventato il Pd di Ostia, delle sue spiagge, del sistema mafioso del litorale che ha portato al commissariamento del partito. Anzi di un partito che l'ex ministro Fabrizio Barca, a cui Orfini ha commissionato la mappatura dei circoli romani, ha descritto pochi mesi fa come «cattivo, pericoloso e clientelare». Sono passati sei mesi dalla prima retata bipartisan e intanto il Pd ha meritoriamente cercato di fare pulizia a livello romano e si è intestato la legge anti-corruzione a livello parlamentare e di governo, ma la nemesi della mangiatoia sembra non ammettere scampo.</column>
        </table>
        <table name="tblWebData">
            <column name="Article">Lasciare il Campidoglio? Lo farò nel 2023, alla fine del mio secondo mandato».







Sindaco Marino, il secondo atto dell'inchiesta Mafia Capitale rischia di spazzare via la sua amministrazione?



«Macché. Quest'inchiesta è frutto anche del nostro lavoro di cambiamento. Il mio primo atto da sindaco è stato chiedere al ministero dell'Economia di poter utilizzare gli ispettori della Guardia di finanza in Campidoglio. E già lì in molti storsero il naso».







Ma il panorama dell'amministrazione capitolina che emerge dagli atti è drammatico.



«Questa per me è una giornata di festa: con la giunta Alemanno la criminalità organizzata si era infiltrata fino ai vertici dell'amministrazione. Oggi tutto questo è cambiato, Roma deve essere guida morale del Paese».







In tanti chiedono le sue dimissioni.



«Se a chiedermi riflessioni fosse papa Francesco, mi fermerei a pensare seriamente alle mie azioni. Ma se le dimissioni me le propone Giorgia Meloni, leader di un partito che ha chiesto voti alla 'ndrangheta, rispondo che io voglio spianare come un rullo compressore tutte le persone che negli ultimi anni si sono messe sotto i piedi i diritti e i soldi dei romani».







L'inchiesta però ha toccato soprattutto esponenti del Pd.



«Anche qui tutto è cambiato: è finita l'epoca in cui si faceva finta di litigare di giorno, per poi accordarsi di notte su come spartirsi i soldi pubblici, magari insieme ai capi della criminalità organizzata».







Quindi c'è un problema di legalità ancora da affrontare nel Pd romano?



«Su questo aspettiamo il lavoro di Matteo Orfini e Fabrizio Barca. Dobbiamo dire, però, che il Pd è l'unico partito che ha deciso immediatamente di affidarsi a un commissario, per radiografare tutti gli atti e gli iscritti di ogni singolo circolo. Tutti gli altri soloni, dalla Meloni alla Lega, cosa hanno fatto per fare pulizia all'interno del centrodestra? E poi dicono che chi combatte la mafia si dovrebbe dimettere? Forse devono cambiare spacciatore».







I maggiori problemi in consiglio comunale, però, li ha creati la sua stessa maggioranza.



«Il cambiamento è uno degli esercizi più difficili per gli esseri umani. Ricordo con amarezza, in effetti, mesi in cui nello stesso centrosinistra il mio metodo di lavoro ha creato dispiaceri a chi voleva conservare le cose così come stavano».







E stato lei a nominare assessore alla casa Daniele Ozzimo, uno degli arrestati.



«Ozzimo era stato una delle indicazioni fattemi dal Pd, il partito di cui sono orgoglioso fondatore, come una delle migliori teste da inserire in giunta. Quando ho appreso le accuse che lo toccano sono rimasto sconvolto. A livello umano mi è sempre sembrato una persona perbene, ma la giustizia deve fare il suo corso. Faremo le nostre considerazioni dopo le sentenze».



Il Pd le aveva proposto anche Mirko Coratti?



«Col senno di poi credo di aver fatto bene, quando ho deciso di cambiare la squadra di governo, ad aver scelto Sabella invece di Coratti».







Del suo schieramento faceva parte anche Andrea Tassone, ex minisindaco di Ostia, anch'egli finito in manette.



«Premesso che gli unici partiti con persone arrestate o indagate per mafia sono quelli di centrodestra, la vicenda Tassone dimostra che il Pd ha quelle antenne adatte per percepire quando c'è qualcuno che non sta facendo bene il suo lavoro. Tanto è vero che Tassone è stato rimosso dal commissario Pd molto prima dell'azione della magistratura che ora lo ha portato agli arresti domiciliari».







Ma proprio con Tassone volevate creare a Ostia la giunta della legalità, ipotizzando anche l'inserimento di personalità come Livia Turco, prima di virare sul commissariamento.



«L'ipotesi di una giunta della legalità l'ho letta solo sui giornali. Non ho mai partecipato a discussioni, pubbliche o private, sull'argomento».







L'amministrazione comunale di Roma è complessivamente inquinata?



«Questo è un problema difficile da risolvere. Noi possiamo sospendere funzionari o dirigenti, ma non possiamo rimuoverli o licenziarli. Mi pare che Matteo Renzi, cheanche su questo è stato contestato, stia imboccando una strada diversa».







Quindi il pericolo di inquinamento degli atti amministrativi è ancora molto forte?



«Anche se ci fossero 30-40 persone indagate, i nostri dipendenti sono complessivamente 23 mila. La maggior parte sono persone perbene e preparate».







Non teme che l'attività amministrativa possa paralizzarsi, in questa situazione?



«Abbiamo amministratori bravi e coraggiosi, che ci permetteranno di vedere Roma rinascere».</column>
        </table>
        <table name="tblWebData">
            <column name="Article">Dalle cronache giudiziarie era già emerso che vi fosse un contesto di malaffare nella gestione dei centri di accoglienza. Ora il «ramificato sistema corruttivo indirizzato a favorire un cartello di imprese», oggetto delle indagini della magistratura, ha assunto le connotazioni ancor più inquietanti della denunciata «esistenza di una struttura mafiosa operante nella Capitale, cerniera tra ambiti criminali ed esponenti degli ambienti politici, amministrativi ed imprenditoriali locali». L’iniziativa penale colpisce per il numero delle persone arrestate, e per le funzioni di alcuni di essi nelle assemblee elettive del Comune di Roma e della Regione Lazio. Il denunciato collegamento tra una associazione di tipo mafioso e la pubblica amministrazione locale della Capitale, sino al coinvolgimento del livello politico rappresentativo, tocca un ambito di particolare rilievo.







Al di là dei pur gravi aspetti penali, la corruzione per ottenere appalti e trarre vantaggio nelle forniture di beni o servizi corrode la stessa funzione dell'amministrazione, ne ferisce l'imparzialità ed intacca il buon andamento. Egualmente leso è lo sviluppo dell'economia: è violata la concorrenza tra le imprese, reso maggiore il costo dei servizi gravati da oneri impropri, scoraggiati gli investimenti in un contesto opaco. Quando il sistema corruttivo coinvolge chi è eletto in organi rappresentativi, risulta minata la stessa fiducia dei cittadini nelle istituzioni, che è alla base della democrazia.







In questa prospettiva si manifesta una svolta nella impostazione delle indagini della procura di Roma, non più frazionate per singoli episodi, ma dirette a ricostruire un quadro d'insieme del sistema corruttivo, sia pure in un ambito circoscritto. Tuttavia, con il rischio che siano singoli o ripetuti episodi di malaffare perpetrati dagli stessi soggetti, a divenire perciò solo associazione criminale introdotta nella pubblica amministrazione.







L'iniziativa penale, in quest'ambito, può avere effetti istituzionali. In presenza di una associazione qualificata di tipo mafioso, che ha collegamenti con amministratori e rappresentanti politici, le disposizioni in materia di sicurezza pubblica e le leggi sull'ordinamento degli enti locali prevedono lo scioglimento del consiglio comunale “conseguente a fenomeni di infiltrazione e di condizionamento di tipo mafioso”. Tuttavia per giungere allo scioglimento di assemblee elettive non è sufficiente la commissione di singoli reati: occorre che emergano “concreti, univoci e rilevanti elementi su collegamenti diretti o indiretti con la criminalità organizzata di tipo mafioso”, o che si manifestino forme di condizionamento che alterano il procedimento di formazione della volontà degli organi e compromettono il buon andamento o l'imparzialità dell'amministrazione. Difficile immaginare che l'attività corruttiva quale è stata sino ad ora delineata, certamente grave ma circoscritta, presenti un tale impatto da condizionare organi e attività di un comune così complesso come quello di Roma, con le modalità e nella misura richiesta dalla legge per lo scioglimento del consiglio. Ciò non toglie che possa essere avvertita l'esigenza di disporre una indagine amministrativa, per accertare la esistenza dei presupposti previsti dalla legge e che costituisce il necessario presupposto per un eventuale provvedimento di scioglimento del consiglio da parte del Ministro dell'interno.







Piuttosto, questa vicenda mostra ancora una volta come sia essenziale il buon funzionamento dell'amministrazione per prevenire ogni fenomeno corruttivo e ridurre i rischi di inappropriatezza nella gestione delle risorse pubbliche, togliendo spazio ad ogni iniziativa criminale. Un antidoto per la corruzione è costituito da procedure amministrative semplici e trasparenti, gestite da funzionari professionalmente qualificati, al servizio esclusivo della Nazione, come vuole la costituzione, e non partecipi di gruppi clientelari basati su solidarietà di interessi. Questo presuppone autorevolezza e credibilità di quanti esercitano funzioni politiche elettive, anche a livello locale, e pone questioni non marginali sulle modalità della loro selezione.</column>
        </table>
        <table name="tblWebData">
            <column name="Article">Era appena spuntata l’alba di una giornata caldissima quando su Roma si è abbattuta la seconda tempesta di arresti di “Mafia Capitale”: 44 in manette, chi in carcere e chi ai domiciliari, 21 indagati i cui nomi sono tenuti segreti. Una bomba giudiziaria che era nell’aria, che s’aspettava come imminente, naturale proseguimento di una istruttoria monstre cominciata con i 37 arresti riconducibili, con diversi ruoli, all’ex galeotto Salvatore Buzzi, fondatore di una mega cooperativa per l’inserimento degli immigrati, e all’ex Nar Massimo Carminati, curriculum pulsante di reati di terrorismo, uomo chiave di una ragnatela criminale che ha avvolto in una stretta micidiale una intera filiera di esponenti politici di primo piano, risucchiandoli a sé con il metodo della più sfacciata corruzione, intinta nel metodo mafioso, come da capo d’imputazione dei due boss e di altri loro compari.







Uno scossone micidiale non inatteso e tuttavia poderoso per le fondamenta dei palazzi capitolini della politica chiamati ora a interrogarsi su come sia stata possibile tanto a lungo e tanto largamente una ramificazione del malaffare. Alla scoperta della Cupola nera di sei mesi fa si aggiunge adesso quest’altra botta che incontra Buzzi e Carminati al centro delle manovre per estendersi fino al litorale di Ostia, prelibato boccone per l’ingordigia della banda. Di più, di peggio. I magistrati della Procura distrettuale antimafia ipotizzano che non i malavitosi si fossero messi al servizio dei politici corrotti ma avvenisse l’esatto contrario: politici stipendiati a mazzette (anche 20 euro mensili), con bonus e benefit in caso di “effetti speciali” e, via via scendendo, anche mancette da mille euro a “collaboratori esterni”, impigliati nella rete, tenuti al guinzaglio del ricatto criminale, ma anche vogliosi di farsi avanti, di rendersi utili, di mostrarsi pieni di iniziative.







Nasce così, attraverso le mille orecchie elettroniche piazzate per ascoltarli, una vera letteratura di virgolettati da Romanzo della Magliana, dove (è Buzzi che parla) si bea della metafora della mucca: per mungerla prima bisogna nutrirla per ripescare il classico «le mani si lavano tra loro e insieme lavano il viso» per sconfinare nelle spacconate del genere «noi qui ci mangiamo Roma» e, allargandosi nei sogni di gloria, «con Tredicine siamo pronti per andare al governo». Già, Giordano Tredicine è agli arresti a casa, casa assai accogliente. Affari incontrastati per anni e a gonfie vele, lucrosi guadagni con i camion spaccia panini nei luoghi sacri della Capitale, sfregio al più elementare buon gusto ma con licenza regolare, non scalfita da bordate polemiche da tutte le parti ma finite sempre nella cenere delle stufe per arrostire maroni, piazzate nel centro del salotto buono dello shopping.







Scorrere la lista dei nomi per farsi un’idea di quanto marcio, secondo l’accusa, si sia ingoiata questa città negli anni, con molte chiacchiere sui presunti traffici illeciti passati in cavalleria come se si trattasse di gossip di provincia dove tutti, per statuto, sono nemici e dunque si combattono anche con le millanterie. No, questa inchiesta (il primo processo si avvierà a luglio) mostra una gestione della politica capitolina negli ultimi anni davvero inquietante, con rilevantissimi danni per chi si è sempre e con rigore posto sotto il segno della trasparenza e della legalità. I clan, a poco a poco, si sono impossessati di consistenti fette dei servizi erogati con i soldi pubblici. Occorrerà applicare il cronometro alle colpe, dividere quelle di ieri da quelli di oggi, tenendo comunque conto che le responsabilità appaiono trasversali, quasi senza distinguo tra destra e sinistra, non fosse perché gli uomini disposti a scendere a patti con il crimine hanno finito per superare i distinguo di appartenenza lasciando abbracciare dai loro corruttori. Tempesta sul Campidoglio (quattro consiglieri in manette) e tempesta anche sulla Regione, dove l’incolpevole presidente Zingaretti, a testa bassa contro ogni forma di illegalità, ha scoperto che il suo capo di gabinetto non distingueva tra gli affari d’ufficio e gli affari suoi.







Nei paraggi volteggiava rapacissimo un tipetto come il giovane Luca Gramazio (Pdl), l’unico a cui è stato contestato il 416 bis, alta mafia, e il quale nel capo d’accusa i magistrati dedicano righe di fuoco dipingendolo come un personaggio di potente rango criminale, asse portante tra la Cupola Nera, quel “mondo di mezzo” che segnava il confine tra Buzzi, Carminati e soci con il resto del pianeta. Gramazio era esigente, braccio pronto all’azione anche forte e mano agile nell’arraffare “compensi”: 50, 20, 15 mila a botta, più richieste di assunzione per dieci dell’entourage oltre ad altri affari che per descriverli prenderebbero qui troppo spazio. Tra gli altri nomi di spicco ritroviamo Mirko Coratti, coriaceo ex presidente dell’assembea capitolina e Daniele Ozzimo, ex assessore alla Casa in Campidoglio.



Ecco, “Mafia Capitale” guardava con occhi politicamente avvertiti ai propri affari in vigorosa espansione: piazzamento e gestione degli immigrati, emergenza abitativa a Roma (pazzesco problema mai risolto), dramma rifiuti e loro ricca gestione (non richiesta la soluzione della immondizia che straripa), verde da curare, parchi e giardini e infine, in pieno sole, il litorale di Ostia, bacino elettorale gonfio di sensibili preferenze.







Non serve qui la lamentata enfasi giornalistica, litania di politici della passata giunta Alemanno, per capire che le implicazioni di questa bruttissima storia sono tante e temibili: la città che aspira alle Olimpiadi nel 2024, che si appresta ad accogliere le folle di fedeli per il Giubileo straordinario, ma anche solo la città nel suo paziente e irrisolto divenire, non merita questa secchiata d’acqua sporca. Eppure la situazione andrà affrontata con coraggio e determinazione. Il Pd, riunito subito dopo i tg della mattina, ha deciso di fare quadrato intorno all’azione del sindaco Ignazio Marino, constatando che per primo richiamò tutti ad una severa verifica della trasparenza nei conti pubblici del Comune, lo stesso vale ancor più per Nicola Zingaretti.







Orfini, commissario del Pd a Roma e presidente del Pd nazionale, sentito il segretario Renzi, ha tracciato la linea. Evitare il commissariamento, scongiurare il rischio di voto anticipato, proseguire diritti. Chi ha sbagliato deve pagare, pagare tutto, più presto che si può, ma anche con le garanzie che valgono per tutti. La pentola politica ovviamente ribolle di ben altre proposte. Lega e 5Stelle hanno una sola voce: al voto. L’intreccio delle questioni, il ruolo del prefetto, il proseguo dell’inchiesta consigliano prudenza a tutti. Orfini, anzi, vuol chiedere ai servizi di sicurezza, se mai si fossero accorti di qualcosa che non andava, visto che un tipaccio come Carminati, vecchia conoscenza, doveva restare sempre a vista.</column>
        </table>
        <table name="tblWebData">
            <column name="Article">«Tassone è nostro, eh... è solo nostro... non c'è maggioranza e opposizione, è mio». È quanto affermato da Salvatore Buzzi - intercettato dagli inquirenti - riguardo ad Andrea Tassone, l'ex presidente del X municipio di Roma (Ostia), finito agli arresti su ordinanza del gip Flavia Costantini, nell'ambito dell'inchiesta Mafia Capitale. Tassone si dimise nel marzo quando il commissario del Pd capitolino Orfini denunciò la presenza della mafia sul litorale romano. «Abbiamo chiesto a gran voce un cambiamento perché Ostia non è come gli altri municipi. Ma fino a ora non c'è stato. Spero che il mio sacrificio e quello della mia giunta non sia vano», disse Tassone.







Secondo quanto riportato nell'ordinanza, destinata a 44 indagati, Tassone - grazie alla mediazione di Paolo Solvi - avrebbe ricevuto indirettamente denaro dal gruppo di Buzzi in cambio dell'assegnazione di un appalto. «Le indagini svolte - si legge nelle carte - hanno consentito di verificare l'esistenza, nel X dipartimento, di decisori pubblici remunerati dall'organizzazione riconducibile a Buzzi, Carminati e Testa.







In generale il sistema descritto dal gip è così strutturato: «Le risorse economiche pubbliche erano originariamente stanziate dalla regione, attribuite al comune, che, in parte, le smistava ai municipi. L'obiettivo dell'organizzazione era convogliare fondi regionali - stanziati con l'intervento del consigliere Gramazio, partecipe dell'associazione, dunque considerati fondi di pertinenza esclusiva del gruppo - attraverso i referenti politici (Quarzo e Coratti) e amministrativi (Altamura) del Comune di Roma, verso quei municipi i cui rappresentanti istituzionali piegavano la loro discrezionalità all'utilità dei soggetti economici riconducibili al gruppo di Buzzi, come nel caso del X municipio».







In questo contesto, si legge ancora nell'ordinanza, «il primo di tali fatti riguarda l'erogazione di somme di denaro verso Tassone, presidente del X municipio, attraverso il suo uomo di fiducia, Solvi, per remunerare assegnazioni di lavori per la potatura delle piante e per la pulizia delle spiagge a Ostia». «Promesse di somme di denaro»e «conseguenti erogazioni verso la coppia Tassone-Solvi»che, stando al gip, «avevano la funzione di remunerare l'attività funzionale del primo Presidente del X municipio, secondo una metafora enucleata da Buzzi, anche con riferimento al caso di specie, per la quale &quot;se la mucca non mangia non può essere munta&quot;».</column>
        </table>
        <table name="tblWebData">
            <column name="Article">L'ex assessore delle giunta Marino Daniele Ozzimo, che si era dimesso proprio in seguito alla prima fase dell'inchiesta mondo di mezzo, avrebbe ricevuto dal sistema mafia capitale «una costante erogazione di utilità a contenuto patrimoniale», comprendente un'assunzione e, «nel maggio 2013, l'erogazione di 20.000 euro, formalmente qualificati come contributo elettorale - da parte di Buzzi che agiva in accordo con Carminati». È quanto si legge nell'ordinanza sui 44 arresti per Mafia Capitale firmata dal gip di Roma Flavia Costantini.







Secondo il gip «Ozzimo nella sua qualità prima di consigliere capitolino e vicepresidente della Commissione Politiche Sociali e membro della Commissione Lavori Pubblici, Scuola e Sanità, poi, dal 2013, anche nella sua qualità di assessore al comune di Roma, poneva a servizio di Buzzi la sua funzione».







In particolare, secondo gli inquirenti, l'ex assessore «poneva in essere atti contrari ai doveri del suo ufficio consistenti nel partecipare alle delibere consiliari relative ai riconoscimenti del debito fuori bilancio dal 2012 e nel 2014; nella creazione del consenso politico e istituzionale necessario all'adozione delle delibere per il riconoscimento del debito fuori bilancio; nella proposizione di mozioni in seno al consiglio comunale intese a facilitare la proroga delle convenzioni relative al verde pubblico per le cooperative riconducibili a Buzzi; nella partecipazione alla riunione di giunta del luglio 2014, proteggendo la posizione di Fiscon, il cui ruolo era posto in discussione dal sindaco».</column>
        </table>
        <table name="tblWebData">
            <column name="Article">Gli ho detto «a noi Giordano c'ha sposati e semo felici de sta' co Giordano». A parlare è Salvatore Buzzi e il Giordano citato è Tredicine, consigliere capitolino di Forza Italia, tra i 44 arresti della seconda tranche di Mafia Capitale. Il ras delle cooperative sociali parla con il suo collaboratore Claudio Caldarelli, anch'egli arrestato a dicembre scorso, e racconta una conversazione con il presidente Pd del Consiglio comunale Mirko Coratti.







Scrive il gip Flavia Costantini a proposito di Tredicine e di Buzzi: «Un quadro indiziario grave di colpevolezza, nei confronti del Tredicine e del Buzzi, atteso che quest'ultimo più volte, in diverse occasioni ed interloquendo con diverse persone, senza che sussistano circostanze tali che inducono a ritenere che questi stia mentendo o millantando, parla della remunerazione del Tredicine, la cui condotta può essere spiegata unicamente con quanto affermato dal Buzzi, ossia con l'esistenza di un rapporto di remunerazione corruttiva, poiché il Tredicine appartiene a un'area politica opposta a quella del Buzzi, sì che non è immaginabile alcuna ragione per la quale il primo dovrebbe occuparsi degli affari del secondo».







In un altro passaggio delle 428 pagine del provvedimento cautelare, seconda tranche dell'inchiesta Mafia Capitale, il giudice riporta un'intercettazione di una telefonata tra Massimo Carminati e Salvatore Buzzi. «C'è Giordano che è un porco li mortacci sua... Giordano ce li ha tutti i vizi!», afferma Buzzi con cui concorda l'ex Nar «c'ha i soldi...c'ha a cosa..». «Glielo dico sempre &quot;a Giordà se non te arrestano diventerai primo ministro&quot; - replica Buzzi - me fà dice: &quot;perché me possono arresta'?&quot; ...li mortacci tua...te possono arresta' (ride). Però come sto sul pezzo a Giordano non c'ho mai visto nessuno ehh.. credimi, mai nessuno!». «Quello viene dalla strada! - conclude Carminati - lui ricambia... è serio... poi è uno che è poco chiacchierato, nonostante faccia un milione di impicci... è uno che è poco chiacchierato e questo è importante... lui chiacchiere poche... vuol dire che è serio!».</column>
        </table>
        <table name="tblWebData">
            <column name="Article">«Un Paese solido è quello che combatte la corruzione come sta avvenendo in Italia con decisione e forza, mandando chi ruba in galera, perché è giusto che chi ha violato le regole paghi tutto e fino all'ultimo giorno». Lo ha detto il premier Matteo Renzi, dopo la raffica di arresti per la maxi-inchiesta Mafia Capitale.







var id=99425







Il premier ha parlato durante l'incontro con la presidente cilena Michelle Bachelet, accennando a «quello che leggete oggi sui giornali».</column>
        </table>
        <table name="tblWebData">
            <column name="Article">«Andiamo avanti, lasciare adesso il Campidoglio sarebbe un'ammissione di colpa». Matteo Orfini guardando negli occhi Ignazio Marino e Nicola Zingaretti ha aperto così il vertice al Nazareno. Un vero e proprio gabinetto di guerra con il sindaco, il governatore del Lazio e il commissario del Pd romano, che in questa circostanza ha parlato soprattutto a nome di presidente nazionale dei democrat.







var id=99425







La linea dunque è questa: provare a ripartire nonostante l'arresto di tre consiglieri comunali di maggioranza (il quarto è Giordano Tredicine del Pdl). E allo stesso tempo serrare le fila anche in Regione, colpito, seppur in maniera minore, dalla seconda fase di Mafia Capitale.







Il summit a tre, nelle ore più complicate di questa giornata, è durato meno di un'ora. Il primo ad andarsene è stato Zingaretti, da un ingresso laterale.







Poi sono entrati al Nazareno il capogruppo del Pd Fabrizio Panecaldo, la presidente dell'assemblea comunale Valeria Baglio, che ha presto il posto di Mirko Coratti, e il commissario del Pd di Ostia Stefano Esposito.







Anche in questo secondo summit Orfini e Marino hanno ribadito il piano di emergenza: non mollare per nessun motivo, almeno ora, salvo nuovi risvolti giudiziari.







Anche perché, è la battuta che circolava questa mattina in Campidoglio, le dimissioni del sindaco «porterebbero dritto dritto il grillino Di Battista in Campidoglio». Suggestioni e paura di queste ore, dove adesso si cerca di capire il nome dei 21 indagati che al momento non sono ancora pubblici.







Nel corso della conferenza stampa al Nazareno, Orfini ha ribadito la linea di difesa a oltranza nei confronti di Marino. «Comune, Regione e Pd attraverso Marino e Zingaretti hanno svolto un lavoro di ripristino della legalità da prima che scoppiasse la parte pubblica dell'inchiesta - ha aggiunto il commissario dem - Marino appena insediato con una lettera a Saccomanni chiese l'invio degli ispettori Mef per verificare gli atti dell'amministrazione Alemanno perché apparve subito chiaro a lui e alla sua giunta che il modo in cui era stata amministrata la città era discutibile».







Sempre Orfini ha annunciato che, come parlamentare, chiederà chiarezza sull'agibilità di cui ha goduto Carminati. «Chiederò al Copasir - ha spiegato - di occuparsi di questa vicenda per capire come i Servizi Segreti non si siano accorti di cosa stava facendo una persona a loro evidentemente nota».







Nella conferenza stampa Orfini ha attaccato i partiti di opposizione, che in queste ore stanno chiedendo le dimissioni di Marino. A partire dalla Lega di Salvini, che «a Roma è rappresentata dagli uomini della giunta Alemanno». E proprio sul ruolo dell'ex sindaco, indagato per associazione mafiosa, è servito a Orfini per ribadire che «fa parte del partito di Giorgia Meloni e che avrebbe preso i voti dell''ndrangheta alle ultime europee». Infine una stoccata al M5S: «E' il partito dei clan di Ostia».</column>
        </table>
        <table name="tblWebData">
            <column name="Article">«Questa gente vede negli immigrati solo povera gente da sfruttare, numeri su cui lucrare e con cui fare i propri comodi, e questo non è solo peccato, 50 mila volte più peccato, ma è anche un gesto d'inciviltà, anzi, questa è prima di tutto inciviltà»



Lo dice a Tv2000 il segretario generale Cei,



mons. Nunzio Galantino, commentando la seconda ondata dell'inchiesta su Mafia Capitale.







In riferimento agli sviluppi dell'inchiesta «Mondo di mezzo» che, questa mattina, ha portato a nuovi arresti per associazione mafiosa nella gestione dei centri per gli immigrati, il segretario generale della Cei ha sottolineato la necessità di avere nei confronti dei malavitosi «massima fermezza». «Ciò - ha spiegato



- non significa metterci contro qualcuno ma scegliere di metterci accanto a storie, persone, sogni e desideri veri, purtroppo sporcati dall'egoismo delle nazioni e da gente che, anche qui in Italia, parla solo alla pancia».</column>
        </table>
        <table name="tblWebData">
            <column name="Article">Per le elezioni al parlamento europeo del maggio 2014, Gianni Alemanno chiese l'appoggio a Salvatore Buzzi. È quanto emerge dall'ordinanza di custodia in carcere dove vengono descritti i rapporti e «cointeressenze di natura economico/criminali tra Mafia Capitale e la cosca calabrese». ?



Quest'ultimo si sarebbe mosso per ottenere il sostegno alla candidatura anche con gli uomini della cosca 'ndranghetista dei Mancuso di Limbadi. È quanto emerge dall'ordinanza di custodia in carcere dove vengono descritti i rapporti e «cointeressenze di natura economico/criminali tra Mafia Capitale e la cosca calabrese».







Ma secondo Alemanno sarebbero proprio i numeri a smentire le accuse: «I numeri parlano chiaro: nei due comuni di riferimento del clan Mancuso, che sarebbe stato contattato da Buzzi, io ho preso un numero ridicolo di preferenze - spiega in una nota - A Limbadi ho preso solo 5 preferenze su 981 votanti e al comune di Nicotera 14 preferenze su 1901 votanti: questi sono di due comuni dove c'è il maggior radicamento del clan Mancuso, e non è pensabile che se questo clan si fosse mobilitato a muovere voti nei miei confronti i risultati sarebbero stati questi».







«Bisogna finirla con questa balla della 'ndrahgheta che, attraverso la mediazione di Buzzi, mi avrebbe fatto convergere voti in Calabria alle elezioni europee del 2014», si difende l'ex sindaco. «Credo che tutta questa congettura derivi dall'ennesima millanteria telefonica di Salvatore Buzzi, ma in ogni caso io non ho mai ottenuto né tantomeno richiesto aiuti elettorali da clan mafiosi».</column>
        </table>
        <table name="tblWebData">
            <column name="Article">In carcere







1) Claudio BOLLA, nato a Buenos Aires (Argentina), il 15.05.1962







2) Salvatore BUZZI, nato a Roma, il 15.11.1955







3) Claudio CALDARELLI, nato a Roma, il 22.01.1951







4) Massimo CAPRARI, nato a Roma, il 28.10.1969







5) Massimo CARMINATI, nato a Milano, il 31.5.1958







6) Nadia CERRITO, nata a Roma l’11.09.1965







7) Mirko CORATTI, nato a Roma, il 20.06.1973







8) Paolo DI NINNO, nato a Roma, il 06.09.1962







9) Antonio ESPOSITO, nato a Roma, l’1.02.1965







10)Francesco FERRARA, nato a Roma, il 22.12.1969







11) Franco FIGURELLI, nato a Roma, il 07.01.1956







12) Emilio GAMMUTO, nato ad Acri (CS), il 10.04.1954







13) Luca GRAMAZIO, nato a Roma, il 22.12.1980







14) Carlo Maria GUARANY, nato a Cutro (KR), il 19.09.1959







15) Michele NACAMULLI, nato a Roma, il 03.04.1980







16) Daniele OZZIMO, nato a Roma, il 15.06.1972







17) Pierpaolo PEDETTI, nato a Roma, il 20.01.1973







18) Angelo SCOZZAFAVA, nato a Roma, il 10.06.1967







19) Fabrizio Franco TESTA, nato a Roma, il 27.12.1965







Ai domiciliari







1)Gerardo ADDEO, nato a ad Avellino, il 01.09.1980







2)Tommaso ADDEO, nato a Nola (NA), il 02.04.1977







3)Gaetano ALTAMURA, nato a Roma, il 02.11.1973







4)Stefano BRAVO, nato a Roma, il 26.12.1960







5)Marco BRUERA, nato a Roma, il 28.12.1992







6)Emanela BUGITTI, nata a Udine, il 22.11.1953, residente a Roma







7)Pierina CHIARAVALLE detta “Piera”, nata ad Avezzano (AQ), il 21.10.1984







8)Mario COLA, nato a Roma (RM), il 21.7.1955







9)Sandro COLTELLACCI, nato a Monterotondo (RM), il 09.07.1964







10)Domenico CAMMISSA, nato a Noci (BA), il 07.01.1968







11)Santino DEI GIUDICI, nato a Roma, il 19.8.1948







12)Guido MAGRINI, nato a Roma, il 24.07.1950







13)Alessandra GARRONE, nata a Roma, il 22.07.1974







14)Angelo MARINELLI, nato a Roma, il 30.6.1963







15)Salvatore MENOLASCINA, nato a Bari, il 23.11.1967







16)Mario MONGE, nato a nato a Scarnafigi (CN), l’11.12.1959







17)Brigidina PAONE, detta “Dina”, nata a Roma, il 20.04.1951







18)Daniele PULCINI, nato a Roma, il 12.12.1972







19)Stefano VENDITTI, nato a Ripi (FR), il 23/2/1963







20)Paolo SOLVI, nato a Roma, il 02.05.1946







21)Fabio STEFONI, nato a Roma il 31.08.1960







22)Andrea TASSONE, nato a Roma, il 10.10.1971







23)Giordano TREDICINE, nato a Roma, il 03.02.1982







24)Tiziano ZUCCOLO, nato a Roma, il 03.01.1971







25)Carmelo PARABITA, nato a Taranto, il 20.02.1974











Rigettata, invece, la richiesta di misura cautelare nei confronti di Fabrizio AMORE, Gabriella ERRICO, Luca ODEVAINE e Giovanni FISCON.</column>
        </table>
        <table name="tblWebData">
            <column name="Article">«Se me dai...me dai cento persone facciamo un euro a persona». È il «criterio di calcolo delle tangenti», secondo il Gip di Roma, che Luca Odevaine spiega ai manager della cooperativa La Cascina, interessati alla gestione dei Centri per gli immigrati e disposti, sempre secondo l'accusa, a pagare uno stipendio fisso a Odevaine.







Nell'ordinanza di custodia cautelare nei confronti di 44 persone, seconda tranche della maxi-inchiesta su Mafia Capitale, ci sono decine di intercettazioni tra i manager della Cascina e lo stesso Odevaine, tutte centrate su quale debba essere la percentuale da corrispondere, non solo per 'l'aiuto' ottenuto per la gara relativa al Cara di Mineo ma anche per quanto Odevaine potrebbe fare per i centri di Roma e di San Giuliano di Puglia. Ed in una di queste conversazioni, con Domenico Cammisa (agli arresti domiciliari) Odevaine spiega quello che il Ros e il Gip definiscono «criterio di calcolo delle tangenti».







«Allora altre cose in giro per l'Italia - dice Odevaine a Cammisa - ...possiamo pure quantificare, guarda...se me...se me dai...cento persone facciamo un euro a persona...non lo so, per dire, hai capito? E...e basta uno ragiona così dice va beh...ti metto 200 persone a Roma, 200 a Messina...50 là...e...le quantifichiamo, poi». Parole che, sottolinea il gip, «arrivano a prospettare un vero e proprio 'tariffario per migrante ospitato'».</column>
        </table>
        <table name="tblWebData">
            <column name="Article">Destra, sinistra e centro: ci sono esponenti di tutte le tendenze politiche nella nuova serie di arresti per Mafia Capitale, che colpisce stavolta il 'Mondo di sopra'. Alcuni erano già stati indagati nella prima tranche dell'inchiesta, altri sono nomi nuovi. Politici locali e amministratori che secondo l'accusa davano un appoggio bipartisan all'organizzazione di Massimo Carminati.







var id=99425



Tra i principali protagonisti, secondo gli investigatori, Luca Gramazio, 34 anni, ex capogruppo del Pdl in Campidoglio e poi di Forza Italia alla Regione Lazio. È figlio dell'ex parlamentare di Msi, An e Pdl Domenico Gramazio, che non è indagato. Luca Gramazio, secondo gli atti dell'inchiesta, partecipò anche con il padre a incontri con Carminati.







A destra si segnala pure l'arresto di Giordano Tredicine, 33 anni, consigliere comunale e vice coordinatore di Forza Italia nel Lazio. È il rampollo della discussa famiglia di venditori ambulanti che gestisce la massima parte dei camion bar a Roma.







In carcere sono finiti poi esponenti importanti del Pd romano, come l'ex presidente del Consiglio comunale di Roma Mirko Coratti, 42 anni, dimessosi a seguito della retata di dicembre. «Me sò comprato Coratti», dice il ras delle cooperative sociali Salvatore Buzzi in un'intercettazione. Il Ros ha documentato pagamenti di Buzzi a Coratti per il suo ruolo vicino alla banda.







Altro esponente democratico arrestato è Daniele Ozzimo, 43 anni, dimessosi da assessore alla Casa a dicembre perché indagato nell'inchiesta della direzione antimafia di Roma. C'è poi Pierpaolo Pedetti, 42 anni, sempre del Pd, consigliere comunale e presidente della Commissione Patrimonio in Campidoglio. Il Pd accusa anche l'arresto di Andrea Tassone, 43 anni, presidente del Municipio X, quello di Ostia e del litorale, dimessosi a marzo anche per i suoi rapporti opachi con Buzzi. Al suo posto Marino ha nominato l'assessore alla Legalità Alfonso Sabella. All'assemblea capitolina è finito in manette anche Massimo Caprari, 45 anni, capogruppo e unico esponente di Centro Democratico, formazione creata da Bruno Tabacci e parte della maggioranza del sindaco Ignazio Marino.</column>
        </table>
        <table name="tblWebData">
            <column name="Article">L'assalto al Campidoglio è già partito: va dalla Lega e arriva fino al M5S, passando per FdI. «Che cos'altro deve accadere perché Marino se ne



vada e si torni alle urne?». Matteo Salvini commenta così i nuovi arresti a Roma per l'inchiesta Mafia Capitale. «Marino deve dimettersi subito, tornando al voto al più presto, ma il governo dovrebbe rispondere. C'è un'interrogazione parlamentare della Lega del dicembre scorso sul centro immigrati di Mineo e adesso emergono porcherie proprio su quel centro. Marino a casa e il governo risponda in Aula», attacca il segretario federale della Lega Nord. Che poi annuncia: «Se si torna alle elezioni NoiConSalvini ci sarà certamente per le elezioni al Comune di Roma. È la gente che ci chiama».







Stesso concetto da Giorgia Meloni, leader di Fratelli d'Italia. «Il sindaco Marino - dice - abbia la decenza di evitare alla Capitale d'Italia la vergogna di essere commissariata per mafia. Si dimetta e si torni alle urne il prima possibile».







«Non si può far finta di niente. Il Comune va commissariato e Renzi deve azzerare il Pd romano, poi tutti insieme pancia a terra ci mettiamo a ricostruire il governo della città e del partito con una selezione rigidissima della classe dirigente». Così la pensa Patrizia Prestipino, esponente della Direzione nazionale del Pd. «Uno degli aspetti che trovo sconcertanti dal punto di vista morale e politico è l'essersi approfittati del voto dei cittadini che in buona fede hanno avuto fiducia in chi hanno scelto, uomini e donne».







«Hanno sciolto il Comune di Fondi e qui a Roma noi abbiamo quattro consiglieri arrestati, dirigenti comunali e regionali coinvolti, ma di che stiamo parlando? - si chiede la Prestipino - Qui c'è una cosa che si chiama Mafia Capitale e che si è alimentata alimentando il sistema delle corruttele a livello politico e sfruttando le vite dei poveracci. Secondo me Marino dovrebbe lasciare spazio al commissariamento. Lo dico con il massimo rispetto e stima per il sindaco Marino che è una persona onesta, pulita, però non si può nascondere che qui ormai c'è un cancro arrivato fino al midollo. Secondo me occorre azzerare tutto e ripartire; bisogna ricominciare con il commissariamento e nel frattempo ricostruire un partito che faccia una selezione rigorosa e vera dei candidati e della classe dirigente. A Roma non basta più neanche il commissariamento del Pd. Il Pd a Roma va rifondato dalle radici. E lo dico da donna impegnata in politica che ama il suo partito. Mi dispiace perché Renzi ha tanti problemi, ma a Matteo non mancano coraggio e passione e sono convinta che si prenderà anche questo delicato compito di ricostruire il Pd romano. Noi siamo tutti pronti ad aiutarlo».







Il M5S non sta a guardare. I grillini furono i primi, lo scorso dicembre, ad andare dall'allora prefetto Giuseppe Pecoraro per chiedergli lo scioglimento per mafia del Comune. «Questa è l'ennesima prova che il sistema dei partiti è totalmente marcio - attaccano i grillini romani - ivi incluso il Pd romano già commissariato, che governa indegnamente questa città e che è totalmente coinvolto nell'indagine con diversi suoi esponenti. Ora vedremo se Marino, Orfini ed Esposito avranno il coraggio di affermare che la nostra richiesta di dimissioni del sindaco sia assimilabile alle richieste della mafia».







«Cos'altro deve accadere prima che il sindaco Marino dimostri un sussulto d'orgoglio dimettendosi?», si chiede il capogruppo della Lista Marchini Alessandro Onorato. «All'incapacità di governare Roma si aggiunge una maggioranza decimata dalla magistratura. Roma merita di più: commissario ed elezioni per un nuovo inizio», ha concluso.







Si interroga sulle «capacità della politica di prevenire e colpire della magistratura le pratiche corruttive che piegano le istituzioni agli interessi personali e mortificano l'etica pubblica» la presidente della Commissione Antimafia, Rosy Bindi, sugli sviluppi dell'inchiesta su Mafia capitale. Per la Bindi, gli ultimi sviluppi dell'inchiesta mafia Roma «mettono a nudo la preoccupante profondità dei condizionamenti che l'organizzazione mafiosa guidata da Carminati esercitava su più fronti e più livelli di responsabilità politica e amministrativa».







Plauso al lavoro della Procura del presidente della Regione Nicola Zingaretti: «Un lavoro importante e utile per fare chiarezza e rafforzare la legalità nella Pubblica Amministrazione. Da parte nostra, in Regione, in questi due anni, abbiamo fatto di tutto per governare bene, rafforzando la legalità e la trasparenza. Andremo avanti così, sempre più determinati».







«Livello di corruzione e collusione è pesante» secondo il leader della Cgil Susanna Camusso. «Quello che accade è segno che non c'è un modello di sviluppo».</column>
        </table>
        <table name="tblWebData">
            <column name="Article">«Questo verde deve ritornà tutto a noi perché..una mano lava l’altra e tutte e due lavano il viso...», dice Buzzi al telefono, interessato alla gestione dei soldi destinati al verde del X Municipio di Roma. E' uno stralcio delle intercettazioni collegate al secondo blitz dell'inchiesta su Mafia Capitale che all'alba di oggi ha portato all'arresto di 44 persone. Gli indagati sono 21.







I CONSIGLIERI AI NOSTRI ORDINI



Buzzi e Carminati ad agosto scorso hanno un colloquio franco su quale sia il rapporto da tenere con i politci locali.







Buzzi: «Questi consiglieri comunali devono sta ai nostri ordini .... faccio come ...(inc)... (ride, ndr)»







Carminati: «No però ... no ... no»







Buzzi: «Ma perché io devo sta agli ordini tuoi .... te pago ... ma va a fanculo ....»







Carminati: «Pezzi di merda»







Buzzi: «Però a questi quando me riesce a fa’ firma’ la ... (inc) guarda ... dice ma “se rispetti accordi?” “e non rispetti accordi tu lo sai chi so io (INC)? te ricordi da dove vengo?»







Carminati: «Il rispetto».







LE DUE MANI LAVANO LA FACCIA







Con questi metodi, Mafia capitale puntava ad ottenere importanti capitoli dell'appalto regionale Recup, sarebbe riuscita ad imporre, almeno per un certo periodo, la conferma di Giovanni Fiscon ai vertici di Ama, con la conseguente assegnazione di alcune importanti gare per la raccolta dei rifiuti. E si sarebbre assicurata l'effettiva gestione dei finanziamenti affidati al X municipio per la pulizia delle spiagge, un capitolo da 1,2 milioni di euro affidati dalla Regione al comune grazie all'intervento di Luca Gramazio, oltre alla gestione dell' “emergenza abitativa” nel comune di Roma e di alcuni centri di accoglienza per migranti.











La gestione dei soldi destinati al verde del X Municipio è semplice, spiega Buzzi alla collaboratrice Bugitto.







Buzzi: «Gramazio c’ha fatto da’ 1 milione di euro.. ha dato 1 milione di euro al Comune di Ostia..»







Bugitto: «Si.. ma per il verde?»







Buzzi: «Per il verde»







Bugitto. «Ok a posto»







Buzzi: «Questo verde deve ritornà tutto a noi perché..una mano lava l’altra e tutte e due lavano il viso.. quando il Presidente del Municipio che io c’ero andato a parlà..sta facendo gli atti per darceli tutti a noi..».







LA MUCCA DEVE MANGIARE







Tra i favori chiesti da Mirko Coratti, anche l'assunzione di una ragazza nella cooperativa 29 giugno.







E' in questa occasione che Buzzi, a Franco Figurelli (membro della segreteria della presidenza del consiglio comunale, stipendiato a 1000 euro al mese dall'organizzazione e ora agli arresti), spiega che per ottenere qualcosa dalla politica bisogna nutrirla sempre come se fosse una mucca.







Buzzi: Ahò ma, scusa ma lo sai... la sai la metafora?







Figurelli: Eh







Buzzi: “La mucca deve mangiare







Figurelli: ahò questa metafora io glielo dico sempre al mio amico, mi dice: “non mi rompere il cazzo perché se questa è la metafora lui ha già, già fatto, quindi non mi rompere...”







Buzzi: Ma... fai fa... fagli un elenco...







Figurelli: Salva... Salvato’







Buzzi: Fagli un elenco della mangiatoia, digli, oh (ridono)







Figurelli: Salvato’ te voglio be’... già me rompe il cazzo, dice: “è possibile che Salvatore a noi ce risponde così?”hodetto: “ahò cazzo te devo di’” gli ho detto “questa, questa è la metafora che me da il cammello e della cosa, quindi che cazzo te devo fa?”.







Buzzi: (ride)







Figuelli: “Vaffanculo mo glielo dico io” ho detto: “A Salvatore glielo dico, non è... però gli dico pure quello che tu me dici” ma che ca... quindi... che so, perché ce tiene come non so che cazzo c’ha.







TREDICINE E IL TASSAMETRO







«Te dice na cosa... poi devi scende dal taxi perché sennò gira sempre il tassametro...». Così Salvatore Buzzi parla del consigliere comunale Giordano Tredicine.







Buzzi e Carminati, si sottolinea nell'ordinanza, stanno «commentando la scaltrezza di tale Giordano». All'affermazione del presidente Coop 29 giugno, il capo di Mafia capitale replica: «Ma no, no.. lui ricambia...è serio...poi è uno che è poco chiacchierato, nonostante faccia un milione di impicci.. è uno che è poco chiacchierato e questo è importante...lui chiacchiere poche.. vuol dire che è serio!».







I SOLDI PER IL CAMPO ROM







«Massimo Carminati è un grande. Ci sta facendo fare un sacco di cose, un sacco di lavori», afferma Salvatore Buzzi, in una telefonata con il suo collaboratore Emilio Gammuto, intercettata dai carabinieri del Ros.







«Su a Ostia - spiega Buzzi -, anche se non direttamente ma attraverso un suo collaboratore, abbiamo preso un milione e due per il taglio del verde».







«Per il campo nomadi ci ha messo pure i soldi, mi sa, eh?», chiede Gammuto. E Buzzi conferma: «Sì, ci ha messo 500mila euro di tasca sua». «Ma li ha ripresi?», chiede l'altro. «Ha ripreso tutto. A giugno ha ripreso tutto. E non solo: ci avrà guadagnato 30 mila euro», spiega ancora Buzzi. «Eh, vabbè!, avrà anche aspettato, ma ne è valsa la pena» dice Gammuto. Nella stessa conversazione si parla anche di Luca Gramazio.







«Avevamo un lavoro da due milioni di euro sui centri di prenotazione della Asl, come formula sociale», dice Salvatore Buzzi, spiegando che in un secondo momento è uscita la gara regionale. «Allora non abbiamo detto: scusa, facciamola insieme.



Ce li lasci due milioni anche a noi, no?». A questo punto l'interlocutore, racconta sempre Buzzi, si sarebbe irrigidito.







«Mi ha detto, 'ah no, a me me lo devono dirè. Ma come? E chi te lo deve dire? E insomma, non ce lo ha voluti lasciare» dice Buzzi, che, visto l'intoppo, chiama subito Massimo Carminati. «Massimo è andato subito da Gramazio» conclude Buzzi, pronunciando, per precauzione, il nome del leader dell'organizzazione malavitosa a bassa voce.</column>
        </table>
        <table name="tblWebData">
            <column name="Article">La seconda ondata di arresti arriva a dieci giorni dalla fine del lavoro degli ispettori: il 15 giugno il prefetto Franco Gabrielli riceverà il risultato dell’accesso agli atti svolto dalla commissione d’inchiesta che si insediò sei mesi fa. «E poi avrò tempo - aveva detto un mese fa l’ex capo della Protezione civile - per la decisione fino al 30 luglio. Passerò un luglio di grande riflessione».







var id=99425







Gabrielli dovrà decidere se chiedere o meno al ministero degli Interni lo scioglimento per mafia del Comune di Roma. Un fantasma che sembrava scacciato ma che ora ritorna prepotente.







Sarebbe un game over clamoroso, soprattutto a pochi mesi dal Giubileo straordinario (inizia l'otto dicembre) e con la candidatura delle Olimpiadi di Roma 2024 (l'assemblea deve votare la delibera entro questo mese) ancora in ballo. «Se dovessi decidere di proporre al ministro dell’Interno lo scioglimento dell’amministrazione di Roma Capitale - aveva detto Gabrielli ospite del Forum de Il Messaggero - sono consapevole che una parte sarà contenta e un’altra scontenta. Sarà difficile accontentare tutti».







Ora il tema ritorna e scuote il Campidoglio. In caso di scioglimento dell’amministrazione capitolina - decisione che passa, su proposta del Viminale, dal consiglio dei ministri - verrebbe nominato un commissario, che traghetterebbe Roma verso nuove elezioni, ma prima della scadenza naturale del 2018. Un’eventualità a cui Marino non ha voluto mai pensare. Ma che già da questa mattina inizia a fare il giro del Campidoglio, soprattutto alla luce degli arresti di quattro consiglieri comunali. Ora i margini di lavoro per l’assemblea capitolina si restringono sempre di più.</column>
        </table>
        <table name="tblWebData">
            <column name="Article">«Dimissioni? Continuiamo in questo modo. Stiamo cambiando tutto». Il sindaco di Roma Ignazio Marino non ha intenzione di dimettersi dopo la nuova ondata di arresti per l'inchiesta su Mafia Capitale.



?



«Credo che la politica nel passato abbia dato un cattivo esempio ma oggi sia in Campidoglio che in alcune aree come Ostia abbiamo persone perbene che vogliono ridare la qualità di vita e tutti i diritti e la dignità che la Capitale merita», spiega Marino dopo la nuova ondata di arresti per l'inchiesta su Mafia Capitale.







E aggiunge: «Sono estremamente orgoglioso e felice del lavoro del procuratore Pignatone che, dal suo punto di vista e per la sua area di lavoro, sta svolgendo lo stesso tipo di compito che noi stiamo facendo dal punto di vista amministrativo».







«La linea amministrativa che abbiamo assunto in questi due anni di governo sta dimostrando che veramente, come avevo promesso in campagna elettorale, stiamo cambiando tutto», prosegue Marino. «Una politica antica non solo nei metodi ma anche nei contenuti, e in alcuni casi gravemente colpevole è stata allontanata da me», aggiunge.







E ancora: «Il Pd è il popolo delle persone perbene, il popolo che mi ha eletto e mi sostiene. È il popolo che in questa città sta comprendendo quale conflitto epocale stiamo conducendo».







Intanto il sindaco di Roma ha raggiunto la sede nazionale del Pd in via delle Fratte a Roma dove è iniziata una riunione con il presidente del partito Matteo Orfini ed il Presidente della Regione Lazio Nicola Zingaretti. Al Nazareno anche la presidente dell'assemblea capitolina Valeria Baglio e il capogruppo del Pd in Campidoglio Fabrizio Panecaldo.







Per l'assessore alla Legalità Alfonso Sabella, si tratta di «fatti vecchi, che non ci riguardano più». «Ognuno risponderà, se sarà riconosciuto colpevole, delle proprie responsabilità politiche. Per quanto riguarda l'amministrazione, se uno va a vedere l'elenco delle persone coinvolte in questa ordinanza sono quasi tutti ex», ha dichiarato, uscendo dal Campidoglio, a chi gli chiedeva cosa accadrà ora all'amministrazione Marino alla luce della nuova ondata dell'inchiesta.







In caso di commissariamento, comunque, «Nessuna paura». «Se per caso si prenderà questa decisione, non potremo che rispettarla e accettarla. Credo però che bisognerà valutare bene questa decisione perché in questo momento dire che il Comune sia infiltrato dalla mafia, che sia in mano alla corruzione e che non sia in grado di lavorare quando invece sta lavorando con la massima trasparenza anche se con un pò di lentezza...siamo andati ben oltre quello che c'è anche nell'ordinanza. I fatti evidenziati nell'ordinanza di custodia cautelare con le nuove regole oggi come oggi, con le regole che noi abbiamo al Comune di Roma, non sarebbero più possibili».</column>
        </table>
        <table name="tblWebData">
            <column name="Article">RIETI - Mafia Capitale capitolo secondo. Il copione, dopo la prima parte legata anche al business dei rifiuti, cambia e si incentra tutto sugli affari derivanti dai flussi migratori e dalla gestione dei campi di accoglienza per migranti.







TORRICELLA IN SABINA PROTAGONISTA



E due delle scene principali, questa volta, sono stata girate in provincia di Rieti. A Torricella in Sabina, per la precisione, dove ieri mattina poco dopo le 8 una pattuglia dei carabinieri della locale stazione, su delega dei militari del Ros di Roma, ha bussato alla porta dell’abitazione dove risulta domiciliato Franco Figurelli, 59 anni, che tra qualche giorno si sarebbe dovuto sposare ad Ornaro.







E Torricella è coinvolta anche per l’arresto di Pierpaolo Pedetti, 42 anni, consigliere comunale capitolino del Pd e attuale presidente della commissione Patrimonio e delle politiche abitative, destinatario di un provvedimento restrittivo in carcere per il reato di corruzione aggravata. Arrestato a Roma, il 42enne sabino è stato trasferito nel carcere di Regina Coeli e la sua difesa è stata assunta dal sindaco di Torricella, Alessandro Iannelli, che dice: «Confido nella giustizia e il mio assistito è indagato solo per corruzione aggravata».







L'INCHIESTA SUL &quot;MONDO DI MEZZO&quot;



Secondo capitolo dell'inchiesta «Mondo di Mezzo» della procura di Roma e dei carabinieri del Ros: 44 gli arresti in corso di esecuzione in Sicilia, Lazio e Abruzzo per associazione per delinquere ed altri reati. Ventuno gli indagati a piede libero. Sullo sfondo il business legato ai flussi migratori e alla gestione dei campi di accoglienza per migranti.







Per il momento, sono stati eseguiti sequestri documentali in un'abitazione di Torricella in Sabina, dove risulta domiciliato uno degli arrestati, finito a Regina Coeli. L'inchiesta riguarda prevalentemente Roma e non è collegata con quella sulla gestione degli immigrati a Rieti.







IL BLITZ DEI CARABINIERI ALL'ALBA



Il blitz dei carabinieri è scattato all'alba nelle province di Roma, Rieti, Frosinone, L'Aquila, Catania ed Enna. Nell'ordinanza di custodia cautelare, emessa su richiesta della procura distrettuale antimafia di Roma, vengono ipotizzati a vario titolo i reati di associazione di tipo mafioso, corruzione, turbativa d'asta, false fatturazioni, trasferimento fraudolento di valori ed altro. Contestualmente agli arresti, sono in corso perquisizioni a carico di altre 21 persone indagate per gli stessi reati.







GLI SVILUPPI DI MAFIA CAPITALE



I provvedimenti riguardano gli sviluppi delle indagini condotte dal Ros nei confronti di «Mafia Capitale», il gruppo mafioso riconducibile a Massimo Carminati, ora in carcere. Secondo gli investigatori, gli accertamenti successivi a quella tornata di arresti hanno confermato «l'esistenza di una struttura mafiosa operante nella Capitale, cerniera tra ambiti criminali ed esponenti degli ambienti politici, amministrativi ed imprenditoriali locali». In particolare le indagini hanno documentato quello che gli inquirenti definiscono un «ramificato sistema corruttivo finalizzato a favorire un cartello d'imprese, non solo riconducibili al sodalizio, interessato alla gestione dei centri di accoglienza e ai consistenti finanziamenti pubblici connessi ai flussi migratori». Tra gli arrestati a Roma, Luca Gramazio.







TUTTI I PARTICOLARI SUI REATINI COINVOLTI



NELL'EDIZIONE DE IL MESSAGGERO DI RIETI



IN EDICOLA VENERDI' 5 GIUGNO</column>
        </table>
        <table name="tblWebData">
            <column name="Article">Diciannove persone in carcere e venticinque agli arresti domiciliari. La seconda retata dell'inchiesta Mafia capitale è partita questa mattina all'alba. Su ordine della dda di Roma, i carabinieri del Ros hanno eseguito quasi cinquanta ordini di cattura che delineano un nuovo quadro dei rapporti tra l'organizzazione di Massimo Carminati e a Salvatore Buzzi ed esponenti politici di destra e sinistra, inseriti, soprattutto, nella Regione Lazio e nel Comune di Roma.



A finire in carcere con l'accusa di associazione mafiosa c'è il consigliere regionale di Forza Italia Luca Gramazio che, scrive il gip Flavia Costantini, nell'ordinanza che ha portato al suo arresto «mette al servizio dell’organizzazione le sue qualità istituzionali, svolge una funzione di collegamento tra l’organizzazione la politica e le istituzioni, elabora, insieme a Testa, Buzzi e Carminati, le strategie di penetrazione della Pubblica Amministrazione, interviene, direttamente e indirettamente nei diversi settori della Pubblica Amministrazione di interesse dell’associazione».







Ma molti altri esponenti politici sono accusati di corruzione, aggravata dall'aver favorito un'organizzazione mafiosa: tra questi, oltre a Gramazio, vanno in carcere Massimo Caprari (Centro democratico), Mirko Coratti, Pd, ex presidente del consiglio comunale, Daniele Ozzimo, ex assessore alla casa e consigliere comunale del Pd, Pierpaolo Pedetti, consigliere Pd e presidente della commissione Patrimonio e politiche abitative, oltre a Franco Figurelli ex capo segreteria dell'assemblea capitolina. Ai domiciliari, Giordano Tredicine, vicepresidente del consiglio comunale e vicecoordinatore di Forza Italia per il Lazio, l'ex minisindaco di Ostia Andrea Tassone, ma anche l'ex presidente della Legacoop Lazio Stefano Venditti e il commercialista Stefano Bravo, già protagonista delle polemiche politiche legate alla prima ondata di arresti, perché tra i creatori della fondazione Human di Giovanna Melandri.







Arrestati anche Claudio Bolla, Antonio Esposito, Emilio Gammuto e Michele Nacamulli. In manette Angelo Scozzafava, ex capo dipartimento delle Politiche sociali e Fabrizio Franco Testa.







LEGAMI CON LA POLITICA



Il quadro che emerge dall'ordinanza di custodia cautelare è quello di un'organizzazione certa di poter contare su appoggio trasversali alle amministrazioni romane, siano esse di destra o di sinistra. Se Luca Gramazio viene considerato interno all'organizzazione, stando alla ricostruzione dei pm Michele Prestipino, Paolo Ielo, Giuseppe Cascini e Luca Tescaroli, Mirko Coratti riceve un finanziamento fisso, lo stesso, scrivono che prendeva prima “Giordano” Tredicine. E soldi arrivano anche agli altri indagati, a volte per il tramite di associazioni culturali di riferimento o con l'acquisto o l'affitto di case.







CORATTI E OZZIMO



Insomma, se con l'ex sindaco Gianni Alemanno i rapporti erano e sembrano essere rimasti stretti, il clima appare ottimo anche con l'amministrazione comunale di centrosinistra.







Tanto che a novembre 2014, quando la poltrona del sindaco Marino sembra vacillare, Buzzi rassicura i suoi: «Noi comunque … ti dico una cosa … lui (Marino ndr) se resta sindaco altri tre anni e mezzo, con il mio amico capogruppo ci mangiamo Roma».







Mirko Coratti, si legge nel capo di imputazione «nella sua qualità di Presidente dell’assemblea del Consiglio Comunale di Roma – in concorso con Franco Figurelli, appartenente alla sua segreteria -»avrebbe, posto «la sua funzione di consigliere comunale e di Presidente dell’assemblea comunale al servizio dei soggetti economici riconducibili al gruppo di Buzzi». In cambio della promessa di 150mila euro e 10mila effettivamente ricevuti. Figurelli, invece, avrebbe ricevuto 1000 euro al mese per facilitare l'organizzazione. Daniele Ozzimo, ex assessore alla casa e anche lui consigliere comunale del Pd, avrebbe messo al servizio dell'organizzazione il suo ruolo «nel partecipare alle delibere consiliari relative ai riconoscimenti del debito fuori bilancio dal 2012 e nel 2014»e «nella creazione del consenso politico e istituzionale necessario all’adozione delle delibere per il riconoscimento del debito fuori bilancio»che potessero finanziare gli appalti per le emergenze abitative e di accoglienza affidate alla cooperative di Buzzi e Carminati.







I CONSIGLIERI AI NOSTRI ORDINI



Buzzi e Carminati ad agosto scorso hanno un colloquio franco su quale sia il rapporto da tenere con i politci locali.







Buzzi: «Questi consiglieri comunali devono sta ai nostri ordini .... faccio come ...(inc)... (ride, ndr)»







Carminati: «No però ... no ... no»







Buzzi: «Ma perché io devo sta agli ordini tuoi .... te pago ... ma va a fanculo ....»







Carminati: «Pezzi di merda»







Buzzi: «Però a questi quando me riesce a fa’ firma’ la ... (inc) guarda ... dice ma “se rispetti accordi?” “e non rispetti accordi tu lo sai chi so io (INC)? te ricordi da dove vengo?»







Carminati: «Il rispetto».







LE DUE MANI LAVANO LA FACCIA







Con questi metodi, Mafia capitale puntava ad ottenere importanti capitoli dell'appalto regionale Recup, sarebbe riuscita ad imporre, almeno per un certo periodo, la conferma di Giovanni Fiscon ai vertici di Ama, con la conseguente assegnazione di alcune importanti gare per la raccolta dei rifiuti. E si sarebbre assicurata l'effettiva gestione dei finanziamenti affidati al X municipio per la pulizia delle spiagge, un capitolo da 1,2 milioni di euro affidati dalla Regione al comune grazie all'intervento di Luca Gramazio, oltre alla gestione dell' “emergenza abitativa” nel comune di Roma e di alcuni centri di accoglienza per migranti.











La gestione dei soldi destinati al verde del X Municipio è semplice, spiega Buzzi alla collaboratrice Bugitto.







Buzzi: «Gramazio c’ha fatto da’ 1 milione di euro.. ha dato 1 milione di euro al Comune di Ostia..»







Bugitto: «Si.. ma per il verde?»







Buzzi: «Per il verde»







Bugitto. «Ok a posto»







Buzzi: «Questo verde deve ritornà tutto a noi perché..una mano lava l’altra e tutte e due lavano il viso.. quando il Presidente del Municipio che io c’ero andato a parlà..sta facendo gli atti per darceli tutti a noi..»







L'IMMIGRAZIONE







Capitolo a se è quello dell'accesso alle commesse sui servizi di accoglienza per i richiedenti asilo, anche nel resto d'Italia. Grazie all'appoggio di Luca Odevaine, ex membro del Tavolo sull'immigrazione del Viminale ed ex vicecapo di gabinetto dell'allora sindaco Veltroni, la cooperativa La Cascina, legata all'organizzazione, avrebbe ottenuto l'assegnazione almeno parziale di una gara di appalto per la gestione del Cara di Mineo in Sicilia, il più grande d'Italia. In cambio Odevaine avrebbe ricevuto “in parte”, specifica il gip che non ha voluto sottoporlo nuovamente agli arresti, «una retribuzione di 10.000 euro mensili, aumentata a euro 20.000 mensili dopo l’aggiudicazione del bando di gara del 7 aprile 2014».</column>
        </table>
        <table name="tblWebData">
            <column name="Article">Secondo capitolo dell'inchiesta «Mondo di Mezzo» della procura di Roma e dei carabinieri del Ros: 44 gli arresti in corso di esecuzione in Sicilia, Lazio e Abruzzo per associazione per delinquere ed altri reati. Ventuno gli indagati a piede libero. Sullo sfondo il business legato ai flussi migratori e alla gestione dei campi di accoglienza per migranti.







var id=99425



I provvedimenti



Tra gli arrestati anche il consigliere regionale di Forza Italia Luca Gramazio, finito in carcere con l'accusa di associazione mafiosa che, scrive il gip Flavia Costantini nell'ordinanza che ha portato al suo arresto, «mette al servizio dell’organizzazione le sue qualità istituzionali, svolge una funzione di collegamento tra l’organizzazione la politica e le istituzioni, elabora, insieme a Testa, Buzzi e Carminati, le strategie di penetrazione della Pubblica Amministrazione, interviene, direttamente e indirettamente nei diversi settori della Pubblica Amministrazione di interesse dell’associazione».







Anche Mirko Coratti, ex presidente dell'Assemblea capitolina e Daniele Ozzimo, ex assessore alla Casa del Campidoglio, figurano tra i 44 destinatari dei provvedimenti di custodia cautelare emessi dalla magistratura. Ai domiciliari invece sono finiti tra gli altri il consigliere comunale Giordano Tredicine e l'ex presidente del X municipio Andrea Tassone.







Ci sono anche Angelo Scozzafava, ex direttore del quinto dipartimento Promozione dei Servizi Sociali e della salute del Comune di Roma, e Franco Figurelli, della segreteria di Mirko Coratti.







Il consiglio comunale procederà ora con la surroga temporanea dei 4 consiglieri coinvolti nella vicenda. Al posto loro i primi quattro non eletti e cioè Alessandro Cochi (FI) al posto di Giordano Tredicine e Daniele Parrucci al posto di Massimo Caprari (lista civica). Il Pd vedrà entrare due donne Liliana Mannocchi e Cecilia Fannunza al posto di Mirko Coratti e Pierpaolo Pedetti.







Anche i manager della cooperativa 'La Cascina' sarebbero stati «partecipi degli accordi corruttivi con Luca Odevaine» (capo segreteria di Veltroni) e avrebbero commesso «plurimi episodi di corruzione e turbativa d'asta» dal 2011 al 2014, mostrando così una «spiccata attitudine a delinquere» per ottenere vantaggi economici. È l'accusa che il Gip di Roma rivolge a Domenico Cammissa, Salvatore Menolascina, Carmelo Parabita e Francesco Ferrara.







Nello specifico, Odevaine avrebbe tra l'altro orientato le scelte del Tavolo di Coordinamento Nazionale sull'accoglienza per i richiedenti e titolari di protezione internazionale, in modo da creare creare le condizioni per l'assegnazione dei flussi di immigrati alle strutture gestite dal gruppo La Cascina. Avrebbe inoltre fatto pressioni finalizzate a far aprire i centri per immigrati in luoghi graditi alla cooperativa e concordato con i manager il contenuto degli stessi bandi di gara.







Il &quot;caso&quot; Gramazio



«Novantottomila euro in contanti in tre tranches (50.000-28.000-20.000); 15.000 euro con bonifico per finanziamento al comitato Gramazio; l'assunzione di 10 persone, cui veniva garantito nell'interesse di Gramazio uno stipendio; la promessa di pagamento di un debito per spese di tipografia». Sono alcune delle «utilità»che, secondo il capo di imputazione, avrebbe ricevuto Luca Gramazio per «porre le sue funzioni istituzionali al servizio»dell'associazione capeggiata da Massimo Carminati.







In particolare, Gramazio è accusato di concorso in corruzione per una serie di atti contrari ai doveri d'ufficio di consigliere regionale (avrebbe favorito



«la destinazione di risorse regionali destinate al comune di Roma, poi orientate verso il X Municipio») e, soprattutto, comunale: in relazione allo stanziamento di un milione di euro per le piste ciclabili; alla proroga dei lavori sul verde pubblico alle cooperative sociali; al riconoscimento del debito fuori bilancio per l'emergenza dei minori non accompagnati provenienti dal Nord-Africa; all'assestamento del Bilancio di Previsione 2012 e pluriennale 2012-2014.







Le indagini dei carabinieri del Ros hanno evidenziato «la straordinaria pericolosità di Luca Gramazio», scrive il gip di Roma, motivando le esigenze cautelari nei confronti del consigliere regionale. Gramazio, sottolinea il giudice, «potrebbe sfruttare la rete ampia dei collegamenti per fornire nuova linfa alle attività delittuose e agli interessi dell'associazione» capeggiata da Massimo Carminati, «nonostante lo stato detentivo di numerosi sodali».







La &quot;stecca&quot; a Coratti



«Secondo quanto rivelato da Buzzi» in conversazioni intercettate «Figurelli veniva retribuito con mille euro mensili, oltre a 10mila euro pagati per poter incontrare il Presidente Coratti, mentre a quest'ultimo venivano promessi 150mila euro qualora fosse intervenuto per sbloccare un pagamento di 3 milioni sul sociale». Lo scrive il gip Flavia Costantini. In altre intercettazioni Buzzi «ribadiva i 150.000 euro di stecca a Coratti e la sua iscrizione nella contabilità delle tangenti». In particolare, nel corso di una conversazione «Buzzi chiede al Figurelli che gli chiedeva un'assunzione di favore, di ricordare al Coratti la consueta metafora della mucca che se non mangia non può essere munta, ricevendo l'eloquente risposta che la mucca era stata ben foraggiata dall'attività del Coratti».







Sempre nel corso di dialoghi con i suoi collaboratori Buzzi «indica il ruolo di Coratti nell'assegnazione delle gare di Ama; Coratti che si preoccupa che siano rispettati gli equilibri politici tra maggioranza e opposizione in Consiglio Comunale nella percezione delle relative utilità». Le attività d'intercettazione hanno rivelato come Buzzi si vantasse di aver «comprato l'appoggio politico di Mirko Coratti».







Tredicine &quot;in scuderia&quot;



«Se avesse vinto la maggioranza di centrodestra la sua scuderia (di Buzzi ndr) sarebbe stata pronta e in essa indicava un ruolo specifico di Tredicine, oggi consigliere di minoranza all'Assemblea Capitolina», scrive il gip Flavia Costantini. «Una disponibilità, quella di Tredicine, che si estende in tutte le aree di rilevanza per l'amministrazione comunale che siano di interesse di Buzzi, come nel caso dell'Eur, dove - scrive il giudice - gli viene richiesto di far pressioni su Borghini».In una fase cruciale dell'iter istituzionale dell'approvazione del debito fuori bilancio si registra un incontro tra Giasanti, destinatario della promessa di 15.000 euro, Buzzi, Coltellacci, interessato alla delibera del debito fuori bilancio, Nucera, il cui dominus politico- D'Ausilio- viene indicato come destinatario di utilità, e Tredicine, il quale in sede di approvazione della delibera, appartenendo alla minoranza, non partecipa alla votazione».







L'operazione



Il blitz dei carabinieri è scattato all'alba nelle province di Roma, Rieti, Frosinone, L'Aquila, Catania ed Enna. Nell'ordinanza di custodia cautelare, emessa su richiesta della procura distrettuale antimafia di Roma, vengo</column>
        </table>
        <table name="tblWebData">
            <column name="Article">«Il mondo di mezzo» va a processo. La Procura di Roma accelera e ottiene dal gip il via libera al giudizio immediato per 34 persone, di fatto il gotha degli indagati nella maxinchiesta sulla Mafia di Roma.



var id=85025







L'impianto accusatorio per il magistrati di piazzale Clodio è solido al punto da poter bypassare le udienze preliminari ed affrontare subito il dibattimento in aula che scatterà il prossimo 5 novembre davanti ai giudici della decima sezione collegiale. Il tribunale capitolino è chiamato, quindi, a processare tutti i massimi esponenti del clan a cominciare da Massimo Carminati, ex militante della formazione di estrema destra dei Nar, ritenuto da chi indaga a capo del sodalizio che era riuscito a mettere le mani su appalti milionari e a ramificare le sue influenze nelle stanze del Campidoglio durante la gestione di Gianni Alemanno, finito anch'egli nel dicembre scorso nel registro degli indagati.







Di fatto i pm Paolo Ielo e Giuseppe Cascini, hanno ottenuto il processo per tutti i soggetti che sei mesi fa vennero raggiunti da ordinanza di custodia cautelare in carcere. Nei loro confronti si contesta, tra gli altri, l'associazione a delinquere di stampo mafioso e la corruzione. Un intreccio di politica e affari che passerà, ora, al vaglio dei giudici. Tra i nomi che sfileranno davanti al tribunale anche quello di Salvatore Buzzi, l'uomo che tirava le fila delle cooperative in affari con le istituzioni locali, Franco Panzironi, l'ex potentissimo amministratore delegato di Ama e ritenuto la cerniera tra il clan e gli ambienti politici. A processo anche Luca Odevaine, ex responsabile della polizia provinciale e passepartout per Buzzi e soci nel business legato alla gestione dell'immigrazione.







Gli inquirenti l'hanno ribattezzata «Mondo di mezzo», per sintetizzare un'area di confine tra i due diversi «mondi», quello legale e quello illegale, in grado di garantire le relazioni funzionali al conseguimento degli interessi dell'organizzazione. In questo «sottomondo» di malaffare, fatto anche di collegamenti tra ambienti di estrema destra e politica, il ruolo primario è di Carminati, accusato di aver fatto parte della Banda della Magliana. Un passato che non passa, ma che ancora distribuisce le carte gestendo, grazie all'uso costante della minaccia e della violenza, il potente di turno, l'imprenditore, il professionista e il manager di stato.</column>
        </table>
        <table name="tblWebData">
            <column name="Article">Una serata tra musica, testimonianze e un secco &quot;no&quot; alla mafia. La piazza di Ostia ha voluto ricordare così Giovanni Falcone, Francesca Morvillo e la scorta, a ventitrè anni dalla strage di Capaci.



Una manifestazione fortemente voluta dall'assessore alla Legalità e Delegato del Sindaco al X Municipio, Alfonso Sabella, che ha più volte ribadito l'importanza di celebrare il ricordo di Falcone in un luogo diventato tristemente simbolo della criminalità organizzata nella Capitale. Sul palco si sono alternati i giornalisti Francesco La Licata e Attilio Bolzoni, il regista Roberto Faenza, l'attore Renato Scarpa, il prefetto di Roma Franco Gabrielli, lo stesso Sabella e il sindaco Ignazio Marino, che ha ricevuto in regalo dall'associazione Libera una medaglietta con inciso il chilometraggio della macchina di Falcone al momento dell'esplosione.







La serata, moderata dalla giornalista di Repubblica Federica Angeli, sotto scorta a causa delle sue inchieste, si è aperta con la cronaca dei primi concitati momenti dopo la strage di Capaci. «Quando l'assessore Sabella mi ha detto che riteneva opportuno celebrare il ricordo di Falcone in un posto preciso di Roma, Ostia, ho subito detto si con molta convinzione», ha dichiarato dal palco il sindaco Marino. «Il 23 maggio 1992 - ha aggiunto - ero negli Stati Uniti, un mio amico mi chiamò e mi disse ciò che era accaduto. Oggi qui a Roma dobbiamo fare di tutto perchè in ogni angolo torni la legalità e in ogni persona la speranza di un futuro nella legalità. A tutti noi spetta una piccola parte, un piccolo dovere quotidiano nel non voltarsi dall'altro lato. Ricordiamo sempre che le persone normali, per bene, sono la maggioranza e alla fine vincono».</column>
        </table>
        <table name="tblWebData">
            <column name="Article">Dopo la notorietà per Mafia Capitale, gli strascichi giudiziari del passato, da balordo squattrinato. Matteo Calvio, 47 anni, lo «Spezzapollici» di Massimo Carminati, ieri, con tanto di scorta della polizia penitenziaria, si è ritrovato a piazzale Clodio, aula monocratica, ed ha preso parola per difendersi da un'accusa di appropriazione indebita di anni fa, quando affittò ai Parioli un furgone e non lo resituì: «Sono ridotto così per la cocaina», ha detto. Pantaloni e maglione color pastello, tatuaggi nascosti sui muscoli da buttafuori, l'esattore della banda del Nero, ha insistito per dire la sua: «È vero, sì, ho preso quel furgone, ma poi non l'ho più usato. È rimasto nella casa della mia ex moglie, che lo aveva chiuso con dei lucchetti, tanto che non lo potevo portare via. Così quando me lo hanno sequestrato era là, a Sacrofano (dove nei paraggi viveva pure Carminati ndr). Qualche mese dopo io non c'ero. Si sa: quando i soldi girano con le donne è tutto a posto e poi va tutto a rotoli. Comunque ne ho fatte tante e sono così per la cocaina», ha ammesso davanti alla corte, assistito dall'avvocato Danilo Siliquini.



LA PROFEZIA



Calvio, 47 anni, detto anche «Watson l'elementare», già nella banda era noto perché avrebbe combinato dei guai. Come quando pensò di infiltrarsi nelle forze dell'ordine. Un piano, pare, non adatto a lui. Watson, infatti, si occupava della riscossione dei crediti, ovvero era incaricato, con le buone e con le cattive, di farsi consegnare le rate degli interessi dati a strozzo. Quando Calvio, detto anche “Spezzapollici” per via dei metodi, espose il suo piano, Carminati lo aveva ammonito preoccupato: «Nun me fa' impicci...». Poi il boss aveva sospirato: «Questo ce manna tutti bevuti».







LE SBRUFFONATE



Eppure dalle carte emerge che Calvio, un omone tutto muscoli che si è scoperto avere un debole per la cocaina. Anche se covava il desiderio di lanciarsi in politica. Così nel 2012, sulla sua bacheca di Facebook, aveva scritto: «Da ieri sono diventato un membro dei Movimento 5 stelle. Stiamo aprendo uno studio presso le zone Infernetto, Acilia, Ostia dove daremo vita al movimento di Beppe Grillo». Post poi smentito dai grillini: «Tale personaggio, non hai mai ricoperto alcun incarico all'interno del M5s».</column>
        </table>
        <table name="tblWebData">
            <column name="Article">L'ex ad dell'Ente Eur Riccardo Mancini, uno dei fedelissimi dell'ex sindaco di Roma Gianni Alemanno nonché uno degli indagati eccellenti dell'inchiesta su Mafia Capitale, torna in possesso del proprio patrimonio, stimato in alcune decine di milioni di euro. Lo ha deciso il tribunale di sorveglianza della capitale che, su richiesta degli stessi pm di piazzale Clodio, ha disposto il dissequestro dei beni mobili ed immobili del manager.







Alla base della decisione la revoca dell'ordinanza di custodia per Mancini da parte del tribunale della libertà che aveva ritenuto insussistente nei suoi confronti l'accusa di associazione per delinquere di stampo mafioso. L'ex ad dell'Ente Eur, arrestato a dicembre insieme con altre 36 persone, tornò quindi libero. I beni di Mancini, e di persone a lui riconducibili, dei quali è stato disposto il dissequestro consistono in quote societarie, conti correnti, immobili a Roma, una villa a Sabaudia, e due auto.







Nei confronti del manager rimane pendente la richiesta dei pm titolari dell'inchiesta su Mafia Capitale di sorveglianza speciale e obbligo di soggiorno per tre anni. Analoga richiesta, con annessa confisca dei beni, è estesa ad altri indagati tra i quali Massimo Carminati. Sul punto la sezione Misure di Prevenzione del tribunale di Sorveglianza di Roma si pronuncerà nei prossimi mesi.</column>
        </table>
        <table name="tblWebData">
            <column name="Article">«Non ho mai conosciuto personalmente Massimo Carminati». Lo ha detto l'ex sindaco di Roma, Gianni Alemanno, in audizione in Commissione Antimafia. L'ex sindaco di Roma ha ribadito la sua «completa estraneità rispetto ad ogni ipotesi di reato e alle connivenze che mi vengono attribuite nell'indagine mafia capitale».







«Non c'era nessuna idea, neanche lontana - ha spiegato - di un simile rischio all'interno del Campidoglio. Non solo la politica e la burocrazia apparivano ignari di questo pericolo,ma nessun segnale è arrivato dalle altre istituzioni statali e territoriali, dalle forze politiche, da rilevazioni giornalistiche o dal dibattito culturale».







Alemanno ha aggiunto di aver chiesto - dopo un articolo dell'Espresso del 2012 - ai suoi collaboratori provenienti da una militanza di destra se avessero avuto rapporti di qualche genere con Carminati e di aver ricevuto risposte «nettamente negative, con l'ammissione da parte di qualcuno solo di un'antica conoscenza priva di ogni valenza politica, sociale o economica».







«Del resto - ha proseguito Alemanno - basta leggere le intercettazioni di Massimo Carminati per constatare non solo l'assoluta assenza di un contatto diretto con il sottoscritto, ma il tono di massimo disprezzo con cui parlava di me con altri interlocutori, la stessa lontananza e ostilità che contrapponeva i politicanti che avevano fatto un percorso istituzionale dagli estremisti che avevano compiuto scelte profondamente diverse».







L'ex primo cittadino ha aggiunto che è «falsa l'immagine secondo cui io mi sia circondato nella mia azione istituzionale solo di persone provenienti dalla militanza di destra. In realtà tra i miei collaboratori era presenti persone di ogni provenienza: da Franco Panzironi, approdato in An venendo da una lunga militanza democristiana a Liborio Iudicello da me nominato segretario comunale e direttore generale pur essendo cresciuto in esperienze amministrative guidate da uomini di sinistra, ai vari capi di gabinetto tutti magistrati di ogni connotazione politica, fino a numerosi manager».







«L'unico personaggio, in realtà, con cui tutte le parti politiche e la struttura amministrativa del Campidoglio avevano rapporti era Salvatore Buzzi», ha detto Alemanno che ha evidenziato che «in tutte le 1.123 pagine dell'ordinanza del Gip non esiste nessun riscontro di un mio accordo con Buzzi che metta in relazione» i finanziamenti ottenuti per la fondazione Nuova Italia e per le campagne elettorali «con atti amministrativi di mia pertinenza».







«Gli amici del sud? Io non sono abituato a pensare che tutti i calabresi siano mafiosi, non potevo immaginare». Lo ha detto l'ex sindaco di Roma Gianni Alemanno, rispondendo ad una domanda in commissione Antimafia. «Nello slang calabrese - ha continuato - possono essere anche ex detenuti».







«Il pool inquirenti ha ritenuto che non fosse ancora il tempo del confronto, noi ci siamo offerti e loro hanno detto 'a meno che non si venga ad autodenunciare non c'è motivò». Lo ha detto l'ex sindaco di Roma, Gianni Alemanno, intervenendo in commissione Antimafia.







«Panzironi - ha spiegato Alemanno - non ha mai avuto rapporti con Carminati, ma con Buzzi. Almeno per quello che risulta a me. Il fatto che lui parlasse con Buzzi non significava che qualcuno sapesse che parlava con Carminati». Relativamente alla posizione di Lucarelli «c'è una solo una traccia - ha detto - di una telefonata che non è intercettata ma è raccontata da Buzzi alla moglie».







«Su Giovanni Fiscon chiunque a Roma sa che è la quintessenza dell'Ama, di cui è stato anche direttore operativo. Quindi la nomina a direttore generale è stata quasi automatica». Lo ha detto l'ex sindaco di Roma, Gianni Alemanno in commissione Antimafia, un'affermazione che ha suscitato la replica della presidente della Commissione, Rosy Bindi: «Questa risposta - ha detto - non l'avrei data perché lei dalle indagini risultava molto resistente a quella scelta».</column>
        </table>
        <table name="tblWebData">
            <column name="Article">Ruspe, agenti della polizia locale schierati lungo tutta la via Litoranea, carabinieri e polizia. Ostia si è svegliata con un dispiegamento di forze dell' ordine impressionante. Di fatto si tratta di una serie di demolizioni programmate dal Campidoglio e prima ancora dal Municipio sull'arenile comunale per eliminare alcune cubature abusive realizzate dai titolari di chioschi e ristoranti.



var id=95337







«È un'operazione volta a ripristinare la legalità - afferma il senatore del Pd Stefano Esposito arrivato sul litorale insieme alle ruspe - Oggi iniziamo dai Cancelli di Castel Porziano e poi andremo avanti con i varchi negli stabilimenti balneri».







La macchina delle demolizioni del Comune supportata dal nucleo della polizia locale che si occupa di abusivismo edilizio - perché questo è ciò che viene contestato ai gestori di alcuni chioschi di Ostia - è entrata in azione dal Sesto Cancello. «È solo l'inizio - assicura l'assessore alla legalità Alfonso Sabella - verranno abbattute tutte le cubatura abusive prima di procedere sul fronte degli stabilimenti e creare i varchi quindi le condizioni per garantire il libero accesso al mare agli stabilimenti».







I primi mezzi delle forze dell'ordine sono arrivati intorno alle 7. Alle 8.30 i mezzi erano una cinquantina, e hanno sbarrato l'accesso alla spiaggia all'altezza del sesto chilometro.







Alcune persone, probabilmente i proprietari e i gestori dei chioschi sgomberati, hanno accusato malori durante le operazioni della Polizia Locale, che sta smantellando due &quot;cancelli&quot;, ovvero le spiagge libere (sono otto) del lido di Castelporziano, il primo e il sesto. I vigili urbani stanno rimuovendo tavolini, sdraio, recinzioni per riportare alla cubatura originale i chioschi «illegali» che come nel caso del sesto &quot;cancello&quot; superano di 100 volte il valore previsto per legge. A garantire la sicurezza pubblica sono presenti anche agenti di polizia e carabinieri, che stanno supervisionando le operazioni di sgombero mentre tecnici e operai si stanno occupando della rimozione anche di lampade e oggetti di arredamento dei chioschi.







L'abbattimento dei chioschi abusivi è uno dei primi provvedimenti voluti dal sindaco di Roma Ignazio Marino da quando, venerdì scorso, ha assunto i poteri di presidente del municipio di Ostia in seguito alle dimissioni di Andrea Tassone che aveva rimesso l'incarico in seguito allo scandalo di Mafia capitale.







«Stiamo abbattendo i chioschi abusivi delle spiagge di Castelporziano. Restituiamo ai romani il loro mare», ha scritto il sindaco su Twitter, «A Ostia torna la legalità».</column>
        </table>
        <table name="tblWebData">
            <column name="Article">Confermati dalla Cassazione gli arresti in carcere per tre dei quattro indagati 'eccellentì nell'ambito dell'inchiesta 'Mafia Capitalè della dda di Roma.











Rimangono dunque in carcere, sparpagliati nei penitenziari di tutta Italia, come accade in questi casi, il presidente della cooperativa '29 giugnò Salvatore Buzzi, l'ex comandante della polizia provinciale di Roma Luca Odevaine - vicecapo di gabinetto del sindaco ai tempi di Walter Veltroni - e l'ex ad di Ama Franco Panzironi insieme agli altri 16 indagati che avevano fatto ricorso contro le diverse misure cautelari poste a loro carico.







Uno solo, infatti, Giovanni De Carlo, potrà tornare in libertà per l'annullamento dell'aggravante mafiosa contestata nei suoi confronti. Per tutti gli altri, niente da fare. La difesa di Massimo Carminati, l'ex Nar della banda della Magliana, ritenuto il braccio esecutivo di Buzzi, ha preferito invece non fare ricorso e attendere il verdetto del 'Palazzacciò sugli altri coindagati, evitando così che si formasse un giudicato cautelare a suo carico.







Dopo una camera di consiglio durata circa quattro ore, la Sesta sezione penale della Suprema Corte, presieduta da Stefano Agrò, ha 'promossò la solidità degli indizi raccolti dai pm antimafia di Roma e ha respinto il tentativo, portato avanti dagli avvocati, di far 'derubricarè le accuse di associazione a delinquere di stampo mafioso in quelle di associazione a delinquere semplice.







Per la conferma del quadro accusatorio si era espresso, nella sua requisitoria, il sostituto procuratore generale della Cassazione Luigi Riello che, nel corso dell'udienza celebratasi a porte chiuse, aveva chiesto il rigetto dei ricorsi o la loro inammissibilità.







In sostanza, la Cassazione ha avvalorato il lavoro degli inquirenti che hanno individuato una 'cupolà di soggetti che, con la forza intimidatrice e con la corruzione a 'libro pagà, avevano messo le mani sul sistema degli appalti capitolini del settore sociale, come quello dell'assistenza agli immigrati, ma anche su quello dell'emergenza rifiuti.







«Ho contestato soprattutto l'accusa di associazione mafiosa - ha detto l'avvocato Alessandro Diddi, difensore di Buzzi - perchè dal materiale di indagine non risulta un solo atto del mio assistito, o di Carminati, che sia stato compiuto con intimidazione. Possiamo parlare della corruzione, cosa che comunque è da provare e per la quale ci sono delle spiegazioni, ma non di mafia».







«Il Pg Riello invece - ha proseguito Diddi - ha condiviso completamente i contenuti dell'ordinanza cautelare e ha ritenuto esistenti gli indizi dell'associazione mafiosa». L'avvocato, come gli altri legali, aveva l'obiettivo dichiarato di «smontare» l'accusa associativa.







Un obiettivo che se raggiunto avrebbe consentito, agli indagati in carcere, per prima cosa di essere detenuti a Roma, vicino alle famiglie e ai difensori, e, in vista del processo, di ottenere - successivamente - un rinvio a giudizio per un'accusa meno grave e che contempla condanne più leggere. Tra circa un mese saranno depositate le motivazioni del verdetto della Suprema Corte.</column>
        </table>
        <table name="tblWebData">
            <column name="Article">Cosa ci riserva il Def che il Cdm varerà martedì prossimo, presidente Renzi? Un anno fa il governo prevedeva per il 2014 una crescita dello 0,4% e addirittura dell'1,3 per il 2015. E' andata che nel 2014 il pil in realtà è sceso dello 0,4 e per quest'anno avete rivisto le stime a un più modesto 0,7%. Un eccesso di &quot;annuncite&quot; degli esordi?



«L'anno scorso tutti gli esperti internazionali avevano fatto previsioni ottimistiche e poi abbiamo visto come è andata a finire. Noi eravamo stati in media, ma quest'anno abbiamo deciso di essere più prudenti e anche se in tanti prevedono una crescita superiore all'1%, abbiamo scelto di volare basso e stare allo 0,7%. Ma non è la percentuale che conta, i numeri interessano agli addetti ai lavori: la verità è che c'è un clima nuovo in Italia. E basta fare il pieno o chiedere un mutuo per capire che molto è cambiato. Dobbiamo continuare sulla strada delle riforme perché dopo tanti sacrifici, e gli italiani ne hanno fatto anche troppi ed è ora che li faccia la politica, ci siamo davvero».







Anche sui posti di lavoro nelle ultime settimane sono arrivati dati discordanti. Prima il governo ha annunciato 79mila contratti stabili in più tra gennaio e febbraio. Subito dopo Poletti ha parlato di 45mila contratti, precisando che per l'80% si tratta di stabilizzazioni di precari già esistenti. Come stanno le cose?



«I contratti stabili non sono dei numeri. Sono dei ragazzi che facevano i precari e si vedono trasformato il lavoro in un contratto a tutele crescenti: vanno in banca e ottengono un mutuo. Hanno le ferie. Per noi sono numeri, per loro è la vita, altro che storie. Poi ognuno legge le statistiche come crede. Personalmente mi fa tenerezza vedere come l'armata dei gufi si aggrappi esultante a qualche zero virgola negativo: il dato di fatto è che mai come in questo momento assumere conviene. Alla fine dell'anno vedremo se i risultati sono quelli che speravamo o no».







Un'altra novità a cui il suo governo ha dato grande importanza sono gli 80 euro in più in busta paga per i redditi bassi. Secondo l'Istat però nel 2014 l'aumento dei consumi è stato pari a zero. Continua a difendere questa misura? Verrà confermata?



«Gli 80 euro al mese per chi sta sotto i 1.500 euro sono innanzitutto giustizia sociale. Lei ricorderà che abbiamo fatto questa manovra proprio mentre mettevamo il tetto ai supermanager pubblici. Perché di questo si trattava: un piccolo gesto di restituzione. Poi se la maestra che prendeva 1.300 euro e adesso ne prende 1.380 o l'operaio che è passato da 1.120 a 1.200 euro, hanno deciso di mettere da parte quei soldi e non spenderli, perché così dormono più tranquilli la notte, io sono contento per loro. Non li critico perché quei soldi li meritano ed è giusto che ne facciano ciò che vogliono. Secondo le associazioni di categoria – non secondo il governo – da due trimestri i consumi sono ripartiti. Ma chiariamoci: per far spendere di nuovo gli italiani, occorre la fiducia. In due anni i risparmi privati sono passati da 3.500 miliardi a 3.900 miliardi, segno che gli italiani sono stati terrorizzati, dall'economia e anche dalla politica. Restituire fiducia sul fatto che siamo un grande Paese, più forte delle critiche, è nostro compito ed è l'unico modo per rilanciare i consumi. Tutto il mio programma sta qui: restituire speranza all'Italia. Gli altri, da Salvini a Landini, da Grillo a Berlusconi scommettono sul fatto che le cose continuino ad andare male, noi lavoriamo per far ripartire il Paese. Loro puntano sulla rabbia, noi sulla speranza. Tutto qui».







Il governo è impegnato a reperire 10 miliardi di risparmi sulla spesa, per non far scattare l'aumento dell'Iva nel 2016. In quali aree vanno usate le forbici? E userete l'ampio materiale lasciato in eredità da Carlo Cottarelli?



«L'Iva nel 2016 non aumenterà. Credo che annulleremo le clausole di salvaguardia già con le misure contenute nel Def. Ma non esiste nel modo più categorico che ci sia aumento delle tasse. Con tutto il rispetto, non ho letto nelle carte di Cottarelli idee geniali: sono le solite cose che ci diciamo da decenni. Non vanno scritte, vanno fatte. Ma per farle occorre intelligenza. La riduzione delle partecipate non si fa dalla sera alla mattina ma con leggi serie per i Comuni e strumenti industriali e finanziari che supportino chi vuole investire sul serio sulle public utilities. Se ci saranno ulteriori risorse la priorità sarà per le famiglie e per rendere stabili gli incentivi alle imprese per assumere».







L'arrivo di Graziano Delrio alle Infrastrutture sembra qualcosa di più di un semplice avvicendamento tra ministri. Visto il suo legame con lui è come se cantieri e grandi opere balzassero in cima all'agenda di governo, o sbaglio?



«C'erano già, continueranno a esserci. Il quadro finanziario è quello che sappiamo: l'Europa ha fatto passi in avanti nella direzione della flessibilità ma non abbiamo i margini che servirebbero per una politica della crescita aggressiva: se volessimo tagliare 20 miliardi di tasse sul lavoro, il deficit andrebbe oltre il 4%. Dunque le infrastrutture pubbliche e private sono il nodo della ripartenza del Paese. Ma per farlo occorre sbloccare la burocrazia allucinante che fa di questo Paese una gigantesca mappa di incompiute. Non esistono libri dei sogni, ma opere da chiudere, presto e bene. Conosco Graziano, farà benissimo».







Noto però che il cantiere dell'Expo, a meno di un mese dal debutto, è ancora terribilmente indietro tanto che lo stesso Palazzo Italia non farà in tempo ad essere ultimato nonostante i costi, sia detto per inciso, siano lievitati da 63 a 92 milioni di euro.



«Non credo che Expo sia terribilmente indietro. Se guardiamo alla storia delle esposizioni universali sappiamo che tutte sono partite non al completo e la situazione non è drammatica come qualcuno racconta. Avrei preferito che Milano facesse eccezione ma per come abbiamo trovato la situazione dico che è un miracolo che questa Expo si faccia, grazie al contributo e al senso di responsabilità di tutti. Abbiamo rischiato l'osso del collo a mettere la faccia sull'Expo in quel momento: sono contento di averlo fatto e sono convinto che alla fine sarà un successo. Adesso il nostro compito è quello di garantire l'accoglienza dei venti milioni di visitatori e approfondire gli argomenti di discussione: perché l'Expo è una meravigliosa vetrina dell'Italia. Non permetteremo a nessuno di imbrattarla».







Molta responsabilità su ritardi e costi gonfiati ricade sicuramente sulla corruzione portata alla luce dalle inchieste di questi mesi. Va dato atto al suo governo di aver chiamato un magistrato come Cantone a disboscare questa giungla e di aver finalmente ottenuto il sì del Senato al ddl anticorruzione. Ora manca tutta la parte sulla trasparenza di partiti e fondazioni: a quando la legge che lei stesso ha annunciato?



«Il mio governo è il governo che ha sbloccato l'Anac di Cantone, che ha reintrodotto l'autoriciclaggio e il f</column>
        </table>
        <table name="tblWebData">
            <column name="Article">Novello San Francesco anche Matteo Salvini parla con gli uccelli che gli cinguettano di nuovi terremoti giudiziari a Roma Il leader della Lega ai microfoni di Radio Padania ha annunciato: « Mi dicono uccellini da Roma che presto ci saranno centinaia di interventi giudiziari legati a Mafia Capitale».







L'affermazione ha destabilizzato ancora di piu' lo stagno della politica romana che si aspetta una fase due dell'inchiesta su Buzzi e Carminati da un momento all'altro.







Ma questa volta c'e' stato un salto di qualita', il retroscena si e' fatto cronaca con un'affermazione, quella di Salvini, che non e' passata inosservata. Sulle agenzie in pochi gli hanno risposto. Solo i deputati Librandi (Sc) e Fiano (Pd) hanno tentato una replica di maniera. Con il motto basta gossip politico. Ma i cellulari dei parlamentari Pd nelle conversazioni private si sono fatti roventi: avete letto Salvini e che succedera'?</column>
        </table>
        <table name="tblWebData">
            <column name="Article">Il via è atteso per le 17. Quando il Consiglio dei ministri si riunirà per approvare, tra gli altri atti, la nomina di Franco Gabrielli come nuovo prefetto di Roma. Il capo della Protezione civile prende così il posto di Giuseppe Pecoraro, per sei anni alla guida di Palazzo Valentini.







Questa mattina il ministro degli Interni Angelino Alfano ha trasmesso l'indicazione al premier Matteo Renzi. E' fatta, dunque, dopo una settimana di attesa.











Il primo a commentare la notizia è stato il sindaco Ignazio Marino, che non vedeva l'ora di questo cambio della guardia, viste le tensioni continue con Pecoraro. «Arriverà una figura di straordinaria preparazione. Io ne sono felice e gli faccio i miei migliori auguri di buon lavoro».







Gabrielli, 55 anni e una carriera tra Polizia e Sisde, gestirà con ogni probabilità la cabina di regia del Giubileo. Tra i dossier caldi che dovrà subito maneggiare con cura c'è anche l'accesso agli atti della Prefettura in Campidoglio dopo il caso Mafia Capitale: gli ispettori dovranno decidere se chiedere o meno lo scioglimento del Comune di Roma.</column>
        </table>
        <table name="tblWebData">
            <column name="Article">Cambio ai vertici della squadra mobile della questura capitolina. Come dirigente della Squadra mobile di Roma é stato nominato Luigi Silipo. Già capo della Mobile di Torino, 47 anni originario di Roma, Silipo ha diretto le Volanti della Questura di Reggio Calabria ed è stato vicedirigente della Mobile dello stesso capoluogo. L'ultimo incarico alla questura di Torino



La carriera. Silipo ha iniziato nel 1992 la sua carriera nella Polstato. Alle spalle significative esperienze lavorative che spaziano dalla direzione dell’Ufficio volanti della Questura di Reggio Calabria, alla direzione del Commissariato di Siderno, fino alla vice dirigenza della Squadra mobile. Il suo lavoro in Calabria ha consentito di assicurare alla giustizia numerosi appartenenti alle più note consorterie mafiose calabresi ed alla cattura di pericolosi latitanti.







Strage di Duisburg. Poi la promozione a Torino. La sua carriera è proprio legata alla lotta alla criminalità organizzata. Fra le operazioni più significative ci sono l’arresto dei responsabili dell’omicidio del vicepresidente del Consiglio regionale calabrese Franco Fortunato, la ricostruzione della strage di Duisburg legata a una faida di ‘ndrangheta, l’indagine sulle infiltrazioni mafiose per i lavori sulla Salerno-Reggio Calabria, gli arresti dell’operazione «Overland New» sui traffici di droga e il lavoro sull’«Operazione Crimine», che collegava le cosche calabresi alle ramificazioni a Torino e provincia.







Renato Cortese, attuale dirigente, é stato promosso a reggente del Servizio centrale operativo (Sco) dal Consiglio di amministrazione del Dipartimento di Pubblica sicurezza.







Vittorio Rizzi. Torna nella capitale, invece, l'attuale questore dell'Aquila, Vittorio Rizzi, già capo della Mobile capitolina, ora assegnato all'Ispettorato di polizia di Palazzo Chigi.</column>
        </table>
        <table name="tblWebData">
            <column name="Article">Stringiamoci a coorte, siamo pronti a...Il sindaco Ignazio Marino, il commissario del Pd romano Matteo Orfini e un centinaio di amministratori democrat, tra municipi e consiglio comunale. Tutti insieme appassionatamente in due ore di riunione a porte chiuse per serrare le fila e ripartire . Mettendo la freccia - a sinistra - per superare le paure e il fango che hanno insudiciato il Pd con le inchieste, a partire da Mafia Capitale. Il partito a Roma è Renzi-Zingaretti-Marino, ha detto il commissario Orfini. Che ha aggiunto: «Per i due anni di questa amministrazione faremo una grande campagna per raccontare tutto quello che è stato fatto e quello che faremo da qui al 2023». E Marino: «Anche se può sorprendere, abbiamo parlato degli obiettivi che ci poniamo da qui al 2030», ha detto quasi augurando al Pd una nuova stagione di Modello Roma come quella dei bei tempi che furono.</column>
        </table>
        <table name="tblWebData">
            <column name="Article">Ha negato «di essere un corruttore o un corrotto», ha spiegato i suoi rapporti con le amministrazioni comunali che si sono succedute a Roma e, soprattutto, respinto la prospettiva di essere «un mostro».



Salvatore Buzzi, «Re delle cooperative», ritenuto dalla procura di Roma una delle pedine essenziali di Mafia Capitale, in un colloquio a senso unico con gli inquirenti della capitale, fatto cioè di dichiarazioni spontanee, ha dato una propria chiave di lettura dei fatti per i quali, dallo scorso dicembre e con l'accusa di associazione per delinquere aggravata dal metodo mafioso, è detenuto. Nel corso del faccia a faccia con il procuratore aggiunto Michele Prestipino ed il sostituto Giuseppe Cascini, Buzzi avrebbe fornito anche spunti di approfondimento.







Ma, fondamentalmente, ha preso le distanze dall'appellativo di «disonesto». Parlando, tra l'altro, di Luca Odevaine, ex capo della polizia provinciale di Roma ed ex vice capo di gabinetto di Veltroni in Campidoglio che ha ammesso di aver preso soldi da Buzzi, l'ex responsabile della «Cooperativa 29 giugno» ha sottolineato che quel danaro versato non era frutto di corruzione, ma «il compenso per consigli ed informazioni che riceveva nell'ambito della propria attività». Dichiarazioni queste che ricalcano le parole che la scorsa settimana Luca Odevaine aveva detto ai magistrati. «Da Buzzi ho preso soldi perchè ero un facilitatore, uno spicciaproblemi», aveva detto. Insomma non un corrotto.







Detenuto attualmente in Sardegna, Buzzi, per l'incontro di oggi con i magistrati romani è stato appositamente condotto nel carcere di Rebibbia. «Siamo pronti a sostenere nuovi incontri con i pubblici ministeri - ha dichiarato il suo difensore Alessandro Diddi - restiamo a disposizione di chi indaga». Una versione, quella fornita oggi da Buzzi, considerato il braccio destro dell'ex terrorista nero Massimo Carminati, dominus di «Mafia Capitale», che ricalca il contenuto di una lettera inviata nello scorso gennaio al «Garantista» nella quale rivendicava di essere una persona seria e onesta che «ha lavorato tanto per creare un gruppo cooperativo ove lavorano migliaia di persone e che non ha mai rubato nulla alle aziende che amministra».







Adesso, per Buzzi, l'attesa è per il prossimo 10 aprile quando la Corte di Cassazione esaminerà il suo ricorso e quello di alcuni suoi collaboratori presentato per sollecitare la revoca dell'ordinanza di custodia cautelare. Un pronunciamento, quello dei giudici della Suprema Corte, che verte non solo sul riconoscimento o meno dell'impianto accusatorio, ma soprattutto sulla sussistenza dell'aggravante della matrice mafiosa. Tra le posizioni che saranno esaminate anche quella di Franco Panzironi, ex ad dell'Ama, mentre ha rinunciato al ricorso lo stesso Massimo Carminati.</column>
        </table>
        <table name="tblWebData">
            <column name="Article">Blitz dei movimenti per la casa al Colosseo: tre uomini sono saliti sul primo anello srotolando due striscioni, mentre un centinaio di attivisti presidiano davanti al monumento.



La protesta è rivolta contro l'amministrazione capitolina e, in particolare, contro l'art 5 del decreto legge sulla casa del ministro Lupi. Sullo striscione si legge &quot;Mafia capitale: i corrotti governano Roma&quot;







«Siamo qui a manifestare per l'emergenza abitativa contro l'ondata di corruzione e, con questa iniziativa chiediamo che sia rivisto l'art 5 del decreto Lupi sulla casa, il quale vieta una casa alle famiglie e ai figli che, in questo modo, non possono andare dal dottore o a scuola senza una residenza - afferma Omero Lauri, un manifestante che dà voce alle richieste degli attivisti presenti in piazza del Colosseo - Ci sono tante famiglie che stanno finendo in mezzo alla strada».</column>
        </table>
        <table name="tblWebData">
            <column name="Article">Ammette di aver preso più o meno 150mila euro da Salvatore Buzzi negli ultimi due anni. Ma sul tesoro transitato verso il Venezuela, Luca Odevaine, fino a dicembre membro del tavolo sull'immigrazione del Viminale, dà una spiegazione diversa: «Ho fatto degli investimenti in Venezuela buona parte di questi assieme a mia moglie - è la ricostruzione di quanto detto due giorni fa, nel corso delle dichiarazioni spontanee rese al pm Paolo Ielo - e questi investimenti dovevano essere costantemente gestiti. Per questo ho assunto il commercialista Stefano Bravo che, su mio mandato, è andato in Svizzera, portando 4mila euro in una valigetta».







IL COMMERCIALISTA Bravo è il commercialista che i Ros, nel corso dell'inchiesta, seguono fino alla Svizzera. Secondo la procura ”esfiltrava” verso l'estero un giro consistente di denaro. Odevaine, invece, assistito dall'avvocato Luca Petrucci, spiega che il professionista sarebbe stato mandato oltre confine una sola volta per pagare un uomo d'affari che si era occupato di aprire e amministrare una società a Panama.







Attraverso questa società, l'ex vice capo di gabinetto della giunta Veltroni avrebbe gestito tutti i beni e gli immobili presenti in Venezuela, frutti di investimenti precedenti e, a suo dire, non collegati ai versamenti che gli garantiva Salvatore Buzzi. Il potente capo delle cooperative sociali l'avrebbe pagato solo come «spicciafaccende» nel rapporto con le amministrazioni locali e le prefetture.







Odevaine ha però ripetuto più volte che nell'elenco dei rapporti messi a disposizione di Buzzi non c'era quello con il Viminale, dove sedeva come membro del tavolo sull'immigrazione. Insomma, quei soldi non li avrebbe presi come pubblico ufficiale. Se la procura crederà alla sua versione, l'accusa di corruzione potrebbe ridursi al semplice ”traffico di influenze”.</column>
        </table>
        <table name="tblWebData">
            <column name="Article">Salvatore Buzzi, l'uomo accusato di gestire il business di Mafia Capitale insieme al boss Massimo Carminati, che tesseva rapporti politici, andava alle cene elettorali, finanziava leader e partiti politici, adesso sta per parlare. «Non accetterò mai però che mi si consideri un mafioso» ha sempre detto. Il suo faccia a faccia di martedì, a Rebibbia, con il pubblico ministero Giuseppe Cascini, uno dei pm che indaga sul Mondo di Mezzo, potrebbe essere il primo di una lunga serie. E porta alle stelle la preoccupazione per un pezzo della classe politica romana.







IL PATTO C'è un particolare inedito che rende nitide le intenzioni di Buzzi circa la sua volontà di vuotare il sacco: due settimane fa ha scritto dal carcere di Nuoro una lettera all'avvocato Giuseppe Rossodivita, chiedendogli di incontrarlo dopo averlo nominato come difensore, al fianco di un altro legale molto affermato che già lo assiste, Alessandro Diddi. Perché è importante questo contatto con Rossodivita? Perché è un uomo-simbolo dell'antipolitica: fu lui, da consigliere regionale dei Radicali nella scorsa legislatura, a fare scoppiare lo scandalo Fiorito. Ecco, se Buzzi pensava di affidarsi a Rossodivita, è non solo per il garantismo che contraddistingue la tradizione dei Radicali, ma anche perché vuole rompere il legame che per decenni lo ha unito al sistema corrotto dei partiti.







L'INCONTRO Dopo avere ricevuto la lettera, Rossodivita è andato a Nuoro a incontrare Buzzi in cella, ma poi ha rinunciato. Ieri Rossodivita ha preferito non commentare per ragioni deontologiche; ma è chiaro che dietro il suo «no, grazie» c'è il timore di dover iniziare una sorta di trattativa con la procura per barattare le sue rivelazioni con l'ammorbidimento del capo di imputazione con l'aggravante mafiosa. E qui si arriva all'incontro tra Buzzi e il pm Cascini fissato per martedì a Rebibbia.







Fino a oggi l'unico che nell'inchiesta sul Mondo di Mezzo ha fatto delle ammissioni, sia pure parziali, è stato Luca Odevaine, già comandante della polizia provinciale ed ex vice capo di gabinetto della giunta Veltroni. Ma se Salvatore Buzzi deciderà di raccontare tutto ciò che sa, ribadendo però che non intende parlare da «pentito di mafia» perché non si considera un mafioso, allora la situazione potrebbe complicarsi. Per questo anche nel mondo della politica romana (e non solo) si guarda con apprensione alle sue prossime mosse.</column>
        </table>
        <table name="tblWebData">
            <column name="Article">Ammette di aver preso soldi da Buzzi e Carminati, ma non di aver piegato gli interessi del Tavolo sull'immigrazione del Viminale a quelli di Mafia Capitale (escludendo così l'unico ufficio in cui copriva ancora funzioni di pubblico ufficiale). Ieri pomeriggio, Luca Odevaine, assistito dall'avvocato Luca Petrucci, ha chiesto e ottenuto di rendere dichiarazioni spontanee al pm Paolo Ielo.







E ha detto che sì, ha accettato i soldi dell'organizzazione mafiosa romana che secondo l'accusa l'avrebbe corrotto, ma solo come «facilitatore». Ovvero, per usare il suo stesso eufemismo, «spicciafaccende», nelle relazioni delle cooperative sociali di Buzzi con Prefettura, Vigili del fuoco, amministrazioni locali. Non per far entrare Buzzi e i suoi nel salotto buono dei grandi appalti del Viminale sull'immigrazione.







«AMICI DA TEMPO» Il rapporto con Buzzi è piuttosto antico. E l'idea di collaborare nasce quando Odevaine, ex vice capo di gabinetto della giunta Veltroni ed ex capo della Polizia Provinciale, lascia l'incarico a Palazzo Valentini: «Conoscevo Buzzi da tempo - ha detto in sostanza, nel corso del verbale raccolto a Torino - come leader delle cooperative sociali a Roma. Il settore mi interessava e dunque, prima di tutto, ho deciso di fondare a mia volta due cooperative, Habitus e Il Percorso che in alcuni casi hanno affiancato quelle di Buzzi per alcune gare sociali, specie nella gestione dei servizi per l'immigrazione».







Alla collaborazione su progetti di supporto ed educazione per gli immigrati, si sarebbe unita la proposta di aiutare Buzzi e le sue società in tutte le relazioni istituzionali: «In cambio, ho accettato che Buzzi pagasse per me gli affitti di casa di mia madre, della mia ex moglie e di mia figlia». Carminati, però, il Nero capo dell'organizzazione, Odevaine dice di non averlo mai incontrato.







120MILA EURO IN DUE ANNI Dal pagamento degli affitti, nell'ultimo periodo, Buzzi sarebbe passato a fornire contanti. In totale, dal 2012 al 2014, avrebbe fatto avere 120mila euro. I soldi che arrivavano al suo fac totum, Mario Schina, che riceveva 1.500 euro al mese, sarebbero invece un pagamento per i progetti che le cooperative Habitus e Il Percorso avrebbero ottenuto dalla collaborazione con la 29 giugno.







IL COMMERCIALISTA Odevaine ha anche spiegato la sua versione dei fatti circa il ruolo del commercialista Stefano Bravo che sconfinava in Svizzera in automobile portando contanti: «Aveva con se solo 4mila euro per pagare il commercialista che gestisce a nome mio e di mia moglie una società panamense che a sua volta ci serve per amministrare le proprietà in Venezuela. Proprietà che possiedo dal 2004». Nessun mistero, aggiunge, neppure dietro al cambiamento del nome da «Odevaine» ad «Odeveine», compiuto per tornare alla dizione originaria.







Ha fornito agli inquirenti materiale cartaceo e documenti sull'attività svolta nell'ambito del Tavolo. «Siamo sereni perchè oggi abbiamo fornito elementi utili a chiarire molti aspetti in questa vicenda - ha commentato Petrucci -. Attendiamo ora la pronuncia della Cassazione, fissata per il prossimo 10 aprile, in merito al nostro ricorso sulla misura cautelare».







La procura, però, al momento non sembra intenzionata a cambiare impostazione alle accuse lanciate ad Odevaine. Le lunghe dichiarazioni non avrebbero aggiunto elementi nuovi. E'un fatto, però, che se la sua ricostruzione superasse il vaglio degli inquirenti, ovvero dei giudici, se cioè riuscisse a staccare il suo ruolo al Viminale dagli altri rapporti curati per Buzzi e Carminati, Odevaine potrebbe puntare a far ridurre le accuse nei suoi confronti al solo «traffico di influenze».</column>
        </table>
        <table name="tblWebData">
            <column name="Article">«Anche per chi la vede in controluce Roma resta una città bellissima». Dopo tre anni nella stanza dei bottoni della Squadra Mobile, Renato Cortese, 48 anni, l’uomo che arrestò il boss dei boss Bernardo Provenzano e che ha smantellato il clan Fasciani a Ostia, va a dirigere il Servizio centrale operativo - il massimo per un investigatore della Polizia - e non porterà con sé né l’immagine né la sensazione di una capitale mesa alle corde dalla criminalità.







«Ma sicuramente Roma è una realtà molto complessa - dice Cortese, origini in Calabria, il poliziotto che ha guidato la Mobile alla soluzione del delitto Femia (’ndrangheta) e dell’omicidio Fanella, legato invece a Mafia Capitale - La città sta affrontando un periodo non bello, perché c’è da fronteggiare la presenza sempre più massiccia di famiglie legate ai clan calabresi e alla camorra napoletana. Ma gli anticorpi della Capitale sono notevoli: è enorme, non subisce come altri luoghi e reagisce, anche culturalmente, al sopruso».







Ma in controluce, dietro l’immagine da “cartolina”, non sembra affatto il massimo.



«Beh. Bisognerebbe pensare a come sono Reggio Calabria o Palermo. Questo non significa che i problemi non esistano. C’è una diffusione massiccia della corruzione ed è per questo che nella Squadra Mobile è stata creata una sezione speciale che si occupa dei reati contro la pubblica amministrazione».







Le succederà il capo della Mobile di Torino che fu suo vice a Reggio Calabria. Un suggerimento per il lavoro?



«Non ne ha bisogno. Saprà affrontare le situazioni. Conosco il suo valore».







A Ostia avete assestato colpi durissimi al clan Fasciani. Tutto risolto?



«Assolutamente no. L’operazione Alba Nuova del 2013, incentrata sulla famiglia Fasciani, oltre cinquanta arresti, è stata solo un punto di partenza».







Ci sono organizzazioni che stanno tentando di riempire il “vuoto” creato dagli arresti?



«Ostia è un territorio particolare. Per decenni è stato in una morsa. Il clan Fasciani attuava un controllo sistematico e ferreo del territorio. Una singola operazione, benché a largo raggio, non può smantellare una intera rete. Le attività investigative proseguono».







C’è chi dice che a Ostia servirebbe l’impiego di militari.



«Non faccio commenti su questioni che implicano scelte di carattere politico».







L’inchiesta Mafia capitale?



«Non l’abbiamo seguita noi direttamente e non voglio dare giudizi. Non si trattava di siciliani, calabresi o napoletani. Ma la metodologia era quella».







«Oltre al capo del clan Fasciani avete arrestato anche il boss Senese. Vista la dinamica di alcune leggi, viene spontaneo chiedersi se tutti e due siano ancora dentro o se siano già fuori.



«Stanno fisicamente ancora in carcere tutti e due. Per Fasciani è anche arrivata la prima condanna in base all’articolo 416 bis del Codice Penale: associazione di stampo mafioso. Fasciani è il primo boss romano che viene sottoposto, lo è tuttora, al regime di carcere duro, il cosiddetto 41 bis».







Alcuni evitavano la prigione, anche a Roma, grazie a certificati di “comodo”.



«C’è un’operazione alla quale la Mobile ha prestato molte attenzione: l’arresto dell’avvocato Cavaliere e di alcuni periti del Tribunale che fornivano ai boss, Senese incluso, la falsa documentazione per farsi mettere agli arresti in case di cura anziché in cella».







Ndrangheta e Camorra: problemi non da da poco.



«E non lo sono affatto. Roma scatena appetiti e quella dei clan di origine calabrese o campana è una presenza insidiosa. Ovviamente le famiglie non mirano, come accade altrove, al controllo spicciolo del territorio, bensì alla penetrazione nelle attività economiche e commerciali, dove la possibile redditività è enorme. È un aspetto poco visibile al cittadino medio ma non meno allarmante. Però capisco che non bisogna dimenticare il resto: lo spaccio, la micro-criminalità, la sensazione di pericolo. La gente vuole essere tranquilla, chiede sicurezza sotto casa, e quindi saremo sempre costretti a lavorare su due fronti. Davanti e dietro le quinte, dove le cose non sono meno decisive: non possiamo permetterci la ramificazione di organizzazioni criminali di stampo mafioso nella capitale del Paese».







Un rimpianto?



«Ma no: rimpianti no. Andandomene voglio ringraziare gli uomini e le donne della Squadra Mobile di Roma. Sono persone valorose».







Il rimpianto...



«Beh, cose aperte ce ne sono tante. Ma non posso annunciarle a un giornale. Le saprete quando le attività saranno concluse. Statene certi».</column>
        </table>
        <table name="tblWebData">
            <column name="Article">«Ma un sindaco che se ne sta a Parigi a parlare di ambiente mentre gli azzerano per mafia un municipio di 300,000 anime,cosa è? Indegno!». E sotto, ancora: «Marino nei momenti difficili viene preso da attacchi di “altrovismo”: anche ora che tutto vacilla è a Parigi...». Sono i tweet al veleno di Alfio Marchini che torna a criticare le assenze del primo cittadino proprio quando si verificano eventi difficili in città. Sotto accusa la sua scarsa presenza, presa di posizione rispetto al caso Ostia, al terremoto politico che ha investito il Municipio sul litorale: dopo l’allarme mafia lanciato dal commissario Pd capitolino Matteo Orfini, le dimissioni del minisindaco Andrea Tassone, la richiesta del senatore Esposito per arginare le infiltrazioni mafiose: «Ostia è un grande problema nazionale, se è previsto un contingente dell'esercito a Roma, in parte venga mandato qui». Conferma l'assessore magistrato delegato al litorale, Alfonso Sabella: «Ostia non è la Sicilia del dopo stragi, ma è indubbio che un rafforzamento della presenza dello Stato, anche con l'esercito, può servire».



Le critiche. Come già accaduto, il sindaco non partecipa alla discussione. Già ieri anche il capogruppo della lista Marchini, Alessandro Onorato aveva chiesto: «Improta faccia un passo indietro, ma soprattutto si dimetta Marino, Sabella è solo un totem, non capiamo cosa altro debba accadere a Roma affinché anche il sindaco, faccia retromarcia. C'è una città ferma, un consiglio di fatto commissariato dopo l'inchiesta su mafia capitale, il Tar che ha annullato tre delle principali scelte fatte dalla giunta Marino. Per non parlare di Ostia».



I precedenti. Domani il sindaco di Roma tornerà nella Capitale, dopo una due giorni a Parigi per impegni istituzionali. Ma certo non è forte - o fortunato - quanto a tempismo. Non c’era quando si è diffusa la notizia che Improta è indagato, non c’era quando i vigili hanno scioperato a Capodanno (era a Boston in vacanza) e neppure nei giorni del Panda-gate: il consiglio comunale voleva chiarimenti ma lui era a Londra.



Il sindaco girandolone anche quando lanciò l’allarme maltempo e chiuse le scuole, era a Milano all’assemblea dell’Anci.



© RIPRODUZIONE RISERVATA</column>
        </table>
        <table name="tblWebData">
            <column name="Article">Avevano organizzato un summit in un bar nella zona di Primavalle i membri della famiglia Crea e i principali affiliati all'organizzazione criminale sgominata dalla Squadra mobile di Roma. Le indagini della squadra mobile di Roma, coordinate dalla direzione distrettuale antimafia di Roma, si sono concentrate sulle attività criminali degli appartenenti alla famiglia calabrese dei Crea che si sono insediati nella Capitale da diversi anni e originaria di Stilo (Reggio Calabria), centro dell'alto ionio reggino situato tra i comuni di Monasterace e Guardavalle, già teatro nel recente passato di violente faide tra famiglie di 'ndrangheta e, da ultimo, della nota 'faida dei boschì che ha mietuto diverse decine di morti ammazzati tra i clan contrapposti.







Tra gli indagati, colpiti da provvedimento cautelare in carcere, c'è anche un poliziotto, in servizio alla Squadra Mobile. Secondo gli investigatori, il poliziotto è accusato di essersi introdotto nel sistema d'indagine Interforze Sdi, con abuso dei poteri e in violazione ai doveri inerenti il servizio, per raccogliere informazioni in merito a indagini a carico delle persone coinvolte nell'indagine, reato aggravato dal concorso esterno in associazione mafiosa.







In manette sono finite sette persone, Enrico Rocco Crea, originario di Stilo (Reggio Calabria) 57 anni, Massimiliano Crea, romano di 44 anni, Mario Crea, romano di 27 anni, Mirko Bava, originario di Soverato (Catanzaro) 22 anni, Marco Pisani, romano 47 anni, Sebastiano Cossu originario Oliena (Sassari), 54 anni, e Valter Mancini, romano di 50 anni.







Proprio l'elevata ostilità tra le famiglie di 'ndrangheta operanti nel centro di Stilo ha spinto, alcuni anni fa, alcuni membri della famiglia Crea a trovare spazio fuori dalla Calabria. In primis i fratelli Adolfo e Aldo Cosimo Crea, cugini degli arrestati di oggi, i quali fuggiti dalla guerra di mafia contro i Gallace-Novella che li stava vedendo soccombere, si stabilirono a Torino all'inizio degli anni 2000 per poi essere arrestati il successivo 8 giugno 2011 per il reato di associazione di tipo mafioso, nel corso dell'operazione Minotauro.







Da qui il mutamento della stessa struttura portante del 'localè di 'ndrangheta di Stilo che ha visto emergere, in maniera preponderante, la famiglia mafiosa dei Gallace di Guardavalle a discapito dei Novella, dei Vallelunga e dei Sia-Procopio, un tempo capi incontrastati di quel territorio. È stata documentata la penetrazione del gruppo Crea nel territorio della Capitale e, in particolare, nel quartiere di Primavalle dove gli stessi sono riconosciuti come autonomo gruppo criminale e gestiscono diversi bar e attività commerciali in zona che hanno rappresentato, nel corso delle investigazioni, un «punto di incontro» e di riferimento per altri personaggi legati alla criminalità.







Tra le eterogenee attività criminali espletate dalla famiglia Crea sono state evidenziate lo spaccio di sostanze stupefacenti e le estorsioni a commercianti, tenuto anche conto che, proprio grazie alla gestione diretta di attività commerciali, i Crea sono riusciti a inserirsi nel tessuto economico, commerciale e sociale del quartiere, imponendo la loro presenza nel territorio.







A conferma della pericolosità criminale degli arrestati sono state acquisite anche le dichiarazioni del collaboratore di giustizia Gianni Cretarola, esecutore materiale dell'omicidio di Vincenzo Femia, ritenuto il «referente romano» del noto clan Nirta di San Luca (Reggio Calabria) che ha riferito, con dovizia di particolari, la struttura criminale dei Crea e i suoi collegamenti operativi con altre organizzazioni presenti nella Capitale, primo tra tutte il clan Alvaro di Sinopoli (Reggio Calabria).







È emerso, in particolare, il ruolo criminale preminente di Enrico Rocco Crea, 1958, e del fratello Umberto, 1955, che, nonostante le restrizioni dello stato di detenzione in cui si trovavano, inviavano nel corso dei colloqui in carcere le disposizioni esecutive che venivano puntualmente eseguite, in maniera sistematica, dagli altri componenti e affiliati della famiglia. In particolare, è interessante rilevare come i componenti più giovani della famiglia, Mirko Bava e Mario Crea, andavano periodicamente ai colloqui in carcere, portando notizie e ricevendo le disposizioni che poi distribuivano agli altri affiliati.







Bava e Crea sono stati arrestati, lo scorso 8 maggio, poiché trovati in possesso rispettivamente di un'arma da fuoco priva di matricola e diverse munizioni e di due manufatti esplosivi artigianali. Oltre a Umberto ed Enrico Rocco Crea le redini della famiglia erano tenute anche dall'altro fratello Massimiliano Crea, che era prevalentemente deputato alla gestione dei traffici di sostanze stupefacenti.







Da ultimo l'attività della Squadra Mobile ha documentato la presenza di altre 'giovani levè che si occupavano di tutte le attività operative della famiglia Crea che andavano dall'incombenza di «fare da autista» agli anziani dell'organizzazione, all'accompagnamento di «ospiti» che venivano dalla Calabria e, infine, dall'utilizzo quale «manovalanza spiccia», quando era necessario utilizzare violenza o minacce verso terzi, anche con l'uso delle armi da fuoco, ovvero per dirimere controversie.







Tra questi, oltre a Mirko Bava e Mario Crea, anche Jacopo Vannicola, genero di Enrico Rocco Crea, arrestato il 22 aprile 2014 per detenzione di cocaina, Valter Mancini e Sebastiano Cossu che detenevano illecitamente elevate quantità di sostanze stupefacenti di varia natura destinate alla cessione a terzi. In particolare, proprio l'arresto di Jacopo Vannicola Crea grande fermento all'interno della famiglia Crea confermando, in tal modo, che il traffico di sostanze stupefacenti costituiva l'attività principale dell'organizzazione criminale e spingendo i Crea e i principali affiliati all'organizzazione a disporre un vero e proprio summit in un bar in zona Primavalle.</column>
        </table>
        <table name="tblWebData">
            <column name="Article">«Alcuni giorni orsono, dopo aver appreso di essere formalmente indagato nell'ambito di un'inchiesta della Procura di Roma in merito ad una gara d'appalto della Regione Lazio - scrive Venafro nella lettera di dimissioni 'unilaterali e irrevocabilì al governatore Nicola Zingaretti -, sono comparso spontaneamente davanti ai Pubblici Ministeri che conducono l'indagine; ho fornito tutti i chiarimenti che mi sono stati richiesti ed ho dato ampia e utile collaborazione per una corretta ricostruzione dei fatti».







«Devo necessariamente prendere atto - prosegue Venafro - che la normale tempistica d'indagine, al netto di ogni retorico richiamo ad un'auspicabile rapidità, impone ai magistrati inquirenti di svolgere, con la necessaria attenzione, tutti i dovuti e complessi accertamenti; ciò è però (purtroppo) incompatibile con i tempi della politica, dell'informazione e, infine ma non per ultimo, con quelli della mia personale dignità».







«Non intendo - aggiunge Venafro - finchè la mia posizione non sarà chiarita e chiusa con l'inevitabile archiviazione, conseguente alla mia estraneità ad ogni ipotesi d'accusa, parlare pubblicamente dell'indagine, dei fatti e delle ragioni che depongono per l'assoluta correttezza e trasparenza del mio operato». «Il mio gesto - prosegue la lettera - è assunto, quindi, per permettere alla politica ed alla magistratura di fare il proprio lavoro senza condizionamenti reciproci, ed anzi in uno spirito di collaborazione che deve unire tutte le energie positive del nostro Paese».







Venafro, nella sua lettera, sottolinea, inoltre, «l'immenso lavoro di profonda riforma dell'organizzazione regionale portata avanti da me e da tutti noi fin dalle prime ore successive al nostro insediamento due anni fa» e la necessità di «proseguire l'opera di cambiamento radicale senza indugi od imbarazzi». «Devi andare avanti, dovete andare avanti - conclude Venafro rivolgendosi a Zingaretti - tu e la Giunta, senza indugio perchè i cittadini del Lazio e non solo hanno bisogno di tutte le vostre energie e la vostra determinazione Io vi seguirò con affetto e vicinanza e tiferò per il cambiamento che tu hai annunciato e che, insieme, abbiamo cominciato. A presto per una nuova avventura».</column>
        </table>
        <table name="tblWebData">
            <column name="Article">La giunta Marino decapita il vertice del Dipartimento Politiche Sociali, l'ufficio finito nella bufera per l'inchiesta su Mafia Capitale, il centro nevralgico del sistema corruttivo che, secondo la Procura, ha permesso al clan Carminati di mettere a segno affari milionari accaparrandosi appalti per la gestione di campi rom, centri per rifugiati e richiedenti asilo. Il 14 marzo scorso un'ordinanza del sindaco Marino ha rimosso da direttore del dipartimento Isabella Cozza, la dirigente, che, secondo i pm avrebbe ottenuto l'incarico attraverso un'azione «riconducibile al sodalizio mafioso», come scrive il gip nell'ordinanza per l'applicazione delle misure cautelari nei confronti di Carminati e Buzzi.







«PERSONA FIDATA»



Alla guida della macchina organizzativa delle Politiche Sociali, Isabella Cozza era arrivata il 31 ottobre 2013. «Ce l'avemo messa noi, ahò», dice a Salvatore Buzzi, ras della cooperativa 29 giugno e braccio destro del Cecato, Franco Figurelli, il capo della segreteria del presidente dell'Assemblea capitolina, Mirko Coratti, indagato per corruzione aggravata e illecito finanziamento. La Cozza non era stata la prima scelta del clan. Il primo nome nella lista di Carminati era quello di Italo Walter Politano, che poi, sembra quasi un paradosso, finirà a capo del Dipartimento Anticorruzione, l'ufficio che si interfaccia con l'Autorità nazionale guidata da Raffaele Cantone. Politano a oggi è indagato per associazione mafiosa, mentre la Cozza non è indagata per Mafia Capitale. Secondo quanto scrive il gip nell'ordinanza «la sua nomina risulta comunque riconducibile agli interessi del sodalizio, tanto che Figurelli rassicurava che la neo-eletta era una persona fidata».



SOTTO ACCUSA



L'ormai ex capo delle Politiche sociali è invece indagata per abuso d'ufficio per avere favorito, quando era dirigente del II Municipio, i titolari di alcuni locali dei Parioli, accusati di occupazione abusiva di suolo pubblico.



La Cozza non rimarrà sospesa. La cessazione del suo incarico al Sociale (al suo posto Stefano Giulioli, ex capo dei Servizi educativi), coincide con il suo spostamento alla direzione del Dipartimento Sport e Qualità della Vita. Una nomina pro-tempore, che scadrà il 30 giugno. Nel provvedimento non si fa espresso riferimento all'indagine della Procura, ma dal Comune spiegano che si tratta di una «decisione in continuità con le intenzioni del sindaco Marino di far ruotare i dirigenti dopo Mafia Capitale».



D'altronde la legge non permette all'amministrazione comunale di sospendere un dirigente, anche se indagato. Come nel caso di Italo Walter Politano, che nell'inchiesta sul Mondo di mezzo deve rispondere del 416 bis, e che per questo si dimise, subito dopo i primi arresti, dal suo ruolo di capo dell'Unità Anti-corruzione. Dopo soli tre mesi però, l'11 febbraio, è diventato capo del Decentramento amministrativo di Roma. «Un atto obbligato», spiegò il Campidoglio, perché Politano è un dirigente comunale e non potendo essere sospeso «sine die» per il solo fatto di essere indagato, avrebbe potuto «fare causa all'amministrazione».</column>
        </table>
        <table name="tblWebData">
            <column name="Article">Sono 200mila - secondo gli organizzatori - le persone che hanno marciato oggi nel centro di Bologna con Libera per l'iniziativa di solidarietà alle vittime della mafia.







In testa al corteo, che è partito dallo stadio per raggiungere il centro, una gigantesca bandiera della pace con i familiari delle vittime e il fondatore della rete antimafia, don Luigi Ciotti. La manifestazione è stata organizzato a Bologna a 20 anni dalla nascita dell'associazione. «Oggi Bologna sarà la capitale dell'antimafia», ha detto il sindaco di Bologna, Virginio Merola.







«Oggi con forza dobbiamo dire che le mafie e la corruzione sono due facce della stessa medaglia», ha detto don Luigi Ciotti. Per don Ciotti «non si può andare avanti così, non si possono avere mezze leggi fatte di compromessi e giochi di equilibrio. Le mafie sono tornate veramente molto molto forti, non sono infiltrate ma radicate».







«Il Governo deve continuare a fare il lavoro che ha fatto sul piano della lotta alla corruzione, fare il proprio mestiere sul piano dell'assunzione delle responsabilità e delle decisioni che deve prendere, essere coerente da questo punto di vista, migliorare la normativa sui beni sequestrati e fare questo percorso insieme a tutta la società civile», ha affermato il ministro del Lavoro Giuliano Poletti, durante la manifestazione di Libera.







Fare questo - ha aggiunto Poletti - «insieme a Libera, insieme a tutti quelli che continuano a dimostrare che c'è una bellissima Italia che queste cose le vuole. E noi insieme a quell'Italia le facciamo». «Oggi sono qui come c'ero un anno fa - ha detto ancora il ministro - e due anni e cinque anni fa. Hanno fatto una scelta giusta, perchè Bologna è una città che ha sempre dato un grande apporto alla libertà, alla democrazia e alla lotta alle mafie».







Da Bologna arriva un «messaggio di forza della legalità, della speranza e di coraggio. Un messaggio all'Italia che vorrebbe rialzarsi da una stagione troppo lunga nella quale ha finito per accettare il ricatto della corruzione, dell'evasione fiscale, delle mafie». Così Rosy Bindi, presidente della Commissione antimafia, durante la manifestazione. «Qui ci sono i familiari delle vittime - ha aggiunto -. Bisogna ripartire da loro, che ci dimostrano che per difendere la democrazia si può dare anche la vita. A noi forse è chiesto molto meno, ma quel molto meno dobbiamo darlo con grande determinazione». «Lo deve dare prima di tutto le istituzioni, la politica, lo deve dare tutta la classe dirigente del paese - ha concluso -, le imprese, i sindacati, i professionisti. Lo deve dare ciascun cittadino perché se le mafie sono ancora troppo forti è perchè ne sottovalutiamo il pericolo, non le conosciamo e tutte le volte che ci decidiamo a combatterle diamo loro un colpo forte, grosso».</column>
        </table>
        <table name="tblWebData">
            <column name="Article">Matteo Orfini, commissario dei dem romani e presidente nazionale del Pd, lo dice fuori dai denti: «A Ostia c'è la mafia». E quindi il presidente del X Municipio Andrea Tassone si dimette. «Ma non sono indagato» E lancia un appello al sindaco Ignazio Marino: «Ho deciso di rassegnare le dimissioni: abbiamo chiesto a gran voce un cambiamento perchè Ostia non è come gli altri municipi. Ma fino a ora non c'è stato. Spero che il mio sacrificio e quello della mia giunta non sia vano».







Ora il minisindaco ha 20 giorni di tempo per ripensare alla propria decisione e, in base all'articolo 29 del regolamento comunale, nel frattempo i poteri della giunta municipale saranno presi da quella capitolina e il ruolo del presidente sarà nelle mani del Sindaco. Le richieste avanzate oggi e che potrebbero far cambiare idea all'amministrazione municipale sono, prima di tutto la nomina di un commissario per il litorale che possa affiancare il minisindaco e la rotazione dei ruoli apicali. «Ci vuole un salto di qualità - ha spiegato il presidente del Pd Matteo Orfini - bisogna fare di più e meglio. Il sindaco è al corrente di quello che stiamo facendo e nel pomeriggio ci farà sapere».







Al termine della conferenza stampa - alla quale ha partecipato silente anche il senatore e commissario del partito nel litorale Stefano Esposito - è stato il momento dei ragionamenti a microfoni spenti. Al Nazareno c'è chi attende per la prossima settimana la seconda parte dell'inchiesta Mafia Capitale: nuovi arresti e indagati che, mormorano i dem più smaliziati, potrebbero investire anche il municipio di Ostia.</column>
        </table>
        <table name="tblWebData">
            <column name="Article">Atti di vandalismo e conseguente apertura di un fascicolo d'indagine contro ignoti per il danneggiamento di 8 automobili (6 delle quali blindate) parcheggiate all'interno del palazzo di Giustizia di Piazzale Clodio.







Ad essere danneggiate con un punteruolo usato per incidere sui cofani la sigla 'Sdd' sono state le automobili di servizio per i pubblici ministeri Luca Tescaroli che si occupa di delicate indagini su gruppi eversivi e sulla mafia capitale, Erminio Amelio che si occupa di eversione, di Francesco Minisci che indaga sulla criminalità calabrese, Ilaria Calò che indaga sulla mafia del litorale e Franco Ionta già responsabile del Dap.







Il primo danneggiamento è accaduto ieri e ad essere danneggiata è stata la macchina di Tescaroli. Questa mattina sono accaduti gli altri sfregi. Al vaglio i filmati delle telecamere posizionate sul perimetro esterno della procura.</column>
        </table>
        <table name="tblWebData">
            <column name="Article">Sarà assegnata a breve la scorta h24 all'assessore al Sociale di Roma Capitale Francesca Danese, dopo le minacce ricevute. Il ministero dell'Interno, come anticipato dalla Repubblica, ha inoltrato ieri la richiesta in Prefettura dove si stanno sistemando gli ultimi dettagli. L'assessore Danese ha oggi preso parte alla giunta capitolina dove ha ricevuto la solidarietà dei suoi colleghi. Alcuni di loro hanno appreso la notizia direttamente stamane dal sindaco di Roma Ignazio Marino. Secondo quanto si apprende dal Campidoglio, la responsabile del Welfare Danese è «tranquilla e continua a lavorare come sempre» tanto che non ha annullato nessun appuntamento nella sua agenda.







«Ne ho parlato con il ministro Alfano e lo ringrazio perché questa mattina mi ha chiamato dimostrando quell'impegno preso alcune settimane fa di essere presente nella città di Roma. Abbiamo parlato dei rischi per l'incolumità fisica di Francesca Danese». Lo ha detto il sindaco di Roma Ignazio Marino interpellato sulla scorta all'assessore al sociale di Roma Francesca Danese. Per Marino «non è bello dover commentare il fatto che un assessore che sta facendo bene il proprio lavoro, in un ambiente in cui durante la giunta Alemanno la criminalità organizzata la faceva da padrone sulle risorse economiche destinate all'immigrazione e a chi rimane senza casa, corre rischi perchè minacciata». Il sindaco definisce Francesca Danese «un donna straordinaria che nonostante le minacce continuerà con determinazione e fermezza a smontare quelle situazioni incredibili in cui si utilizzava la povertà per arricchirsi».







«Ne abbiamo parlato in giunta questa mattina e ogni assessore ha detto a Francesca Danese che ci sentiamo tutti al suo fianco e può contare su di noi e sul nostro aiuto perchè capiamo che in questo momento è una delle più esposte. Ma fa parte di una squadra composta da altri 11 assessori e dal sindaco e quindi non è sola», ha detto il sindaco.</column>
        </table>
        <table name="tblWebData">
            <column name="Article">C'erano quattro nomi nella lista dei papabili alla Prefettura di Roma, ma tra tutti, nell'ultima settimana, ha preso forza quello di Franco Gabrielli, capo della Protezione civile, su cui ormai convergono tutte le previsioni. Perdono quota le tre candidature alternative: Bruno Frattasi, ex prefetto di Latina (commissariò il Comune di Fondi per mafia), Paola Basilone (attuale prefetto di Torino) e Riccardo Carpino (già commissario straordinario della Provincia di Roma). Quando arriverà la nomina del consiglio dei Ministri? Nel giro di una o due settimane.



Giuseppe Pecoraro il 20 marzo compirà 65 anni. Alla fine del mese, dunque, andrà in pensione, dopo oltre sei anni spesi alla guida della Prefettura di Roma, dove ha dovuto gestire turbolenze di ogni tipo (dall'allarme sicurezza all'emergenza rifiuti, dalle manifestazioni al rapporto conflittuale con il sindaco Marino). Chi prenderà il suo posto sarà consapevole che il ruolo di prefetto di Roma ha guadagnato grande visibilità e proprio per questo è estremamente delicato. L'obiettivo del governo potrebbe essere anche quello di scegliere una persona che migliori il dialogo con l'inquilino del Campidoglio o, quanto meno, riesca a trovare un punto di equilibrio, tenendo conto che Pecoraro e Marino si parlavano assai raramente.







CURRICULUM



Ecco, allora che Franco Gabrielli, molto stimato dal premier Matteo Renzi, appare essere l'uomo giusto. E' toscano - è nato a Viareggio nel 1960 - viene dalla polizia e ha diretto la Digos a Firenze, ma conosce bene Roma visto che nel 2000 è approdato alla questura della Capitale. Nel 2001 è diventato il capo della Digos di Roma, per poi, cinque anni dopo, dirigere il Servizio centrale antiterrorismo. E' passato dai servizi segreti, visto che tra il 2006 e il 2008 ha diretto il Sisde.







La svolta che lo ha portato a occuparsi di protezione civile sono state le nomine a prefetto dell'Aquila nel 2009 e poi a vice commissario vicario dell'emergenza terremoto in Abruzzo. Nel 2010, infine, ha presto il posto di Guido Bertolaso al vertice della protezione civile nazionale. Ecco, dopo cinque anni, ora Gabrielli potrebbe aspirare a una nuova esperienza e ieri anche il sito Dagospia ipotizzava l'intenzione di Renzi di chiedergli di fare il prefetto di Roma. In Parlamento c'è chi osserva che potrebbe essere una scelta anomala, perché l'aspirazione di Gabrielli - molto stimato dal premier - è quella di fare il capo della polizia, ma c'è chi indica proprio nel passaggio alla guida della prefettura di Roma l'ultima tappa prima di raggiungere l'obiettivo.



Tutto deciso, dunque? Sì e no. Perché se Gabrielli resta l'ipotesi più forte - molto più forte - su cui stanno convergendo le intenzioni di Renzi e del ministro dell'Interno, Angelino Alfano, non si può ancora stracciare la lista delle alternative. Tre nomi su tutti: Bruno Frattasi, 59 anni, di Napoli, già prefetto di Latina dove decise di commissariare il Comune di Fondi per Mafia. Un precedente che, alla luce dell'inchiesta di Mafia Capitale, potrebbe rafforzare la sua candidatura. Oggi Frattasi dirige l'Ufficio Affari Legislativi e Relazioni Parlamentari del Viminale. Paola Basilone è invece l'attuale prefetto di Torino, Paola Basilone, 62 anni, napoletana anch'ella, tra i suoi tanti incarichi c'è quello, dal 2001, di vice prefetto vicario proprio alla prefettura di Roma, di commissario straordinario, nel 2002, al Comune di Velletri e nel 2004 a quello di Ardea. Infine, la sorpresa potrebbe essere Riccardo Carpino, già commissario alla provincia di Roma. E Pecoraro? C'è chi per lui ipotizza un posto al Consiglio di Stato.</column>
        </table>
        <table name="tblWebData">
            <column name="Article">Blitz della Direzione investigativa antimafia a Roma in zona Pantheon.







La Dia ha sequestrato due noti ristoranti e arrestato un imprenditore calabrese.







I due ristoranti sequestrati, situati nella centralissima Via dei Pastini, sono locali frequentatissimi soprattutto da turisti e sono &quot;Er faciolaro&quot; e &quot;La rotonda&quot;. Entrambi fanno capo ad un unico imprenditore, l'uomo che è stato arrestato.







L'imprenditore, il «reale proprietario» - precisa un comunicato - si chiama Salvatore Lania, di 47 anni, nato a Seminara (Reggio Calabria). L'uomo è ritenuto responsabile, in concorso con altri, «del delitto di intestazione fittizia di beni». Il valore dei beni sequestrati ammonta a circa 10 milioni di euro. Sono in corso perquisizioni nei confronti di tutti gli indagati, tra i quali familiari e dipendenti dello stesso Lania.







La figura di Salvatore Lania era emersa nella nota indagine che aveva portato al sequestro e alla successiva confisca del «Cafè de Paris», sulle infiltrazioni nella Capitale della cosca Alvaro di Sinopoli (RC). L'attività aveva in particolare fatto luce sui rapporti tra Lania e personaggi contigui alla cosca, tutti coinvolti in un vasto commercio transnazionale di merci contraffatte, prodotte in Cina, «sdoganate» a Gioia Tauro (RC) con l'appoggio della cosca Piromalli-Molè, con destinazione finale Repubblica Ceca.







Le indagini, condotte dalla Dia di Roma, hanno consentito di individuare gli investimenti milionari effettuati in un breve lasso di tempo da Lania, assolutamente incompatibili e sproporzionati rispetto ai redditi dichiarati al fisco, dimostrando la totale assenza di elementi a giustificazione di una lecita provenienza dei beni.







Oltre ai ristoranti «La Rotonda» ed «Er Faciolaro», è stata sottoposta a sequestro una ulteriore attività commerciale di vendita di elementi di souvenir, elementi di arredo e soprammobili denominata «Mi&amp;Chi», in via della Rotonda, sempre nelle vicinanze del Pantheon. L'attività d'indagine ha inoltre consentito di accertare la costituzione di società di comodo, da parte di Lania, quali la «Suriaca srl», la «Rotonda srl», la «Fiorenza il Fagiolaro srl», anch'esse sottoposte a sequestro, intestate a parenti o suoi dipendenti, per celare la reale proprietà delle attività di ristorazione ed eludere eventuali provvedimenti di sequestro a suo carico, in considerazione del suo coinvolgimento in attività di indagine. Oltre a Lania, sottoposto agli arresti domiciliari, sono coinvolte nell'indagine altri otto personaggi, tutti indagati per concorso con lo stesso Lania nella intestazione fittizia dei beni.</column>
        </table>
        <table name="tblWebData">
            <column name="Article">Sindaco Marino, come si esce dallo scandalo degli affitti delle case comunali?



«Nel momento in cui mi sono insediato mi sono immediatamente preoccupato della gestione del patrimonio immobiliare, per il quale non esisteva un database che potesse fornire un quadro della situazione. Sarebbe come se ognuno di noi non sapesse quante stanze ha a casa propria».







Sì, ma voi cosa avete fatto per migliorare la situazione?



«La delibera che portammo in giunta per modificare la situazione è dell'ottobre 2013, finalmente approvata dall'assemblea capitolina la scorsa settimana. Lì si individuano gli appartamenti non strategici del Campidoglio, dove non possiamo ospitare uffici o servizi per i cittadini. Il Comune non deve fare l'immobiliarista, così come non deve gestire decine di farmacie, ma deve vendere tutti i beni non strategici usare i fondi per garantire servizi ai cittadini, decoro e manutenzione stradale».







Avete ospitato anche la Coop 29 giugno, coinvolta in Mafia Capitale. Come lo spiega?



«Noi abbiamo aperto questo armadio. Mi ha ferito leggere che noi avremmo voluto favorire alcune cooperative sociali, come appunto la 29 giugno».







Non è così?



«Questa cooperativa ha ricevuto gli spazi di via Pomona negli anni '80, con una decisione del Municipio. E questa decisione viene reiterata dallo stesso Municipio, fino al mio insediamento, per un terzo di secolo. E adesso c'è chi dice che sono io a non essermene accorto».







Intanto la coop 29 giugno, come tante altre realtà, occupa immobili pubblici senza pagare un euro.



«In concessione gratuita non daremo più nulla, mentre adesso ci sono anche distributori di benzina che non pagano nulla su spazi comunali. Poi dobbiamo distinguere tra chi negli immobili fa profitto o ci abita, che dovrà pagare a prezzi di mercato, e chi offre servizi alla città o fa attività benefiche, che secondo le leggi attuali devono avere uno sconto dell'80 per cento».







Quindi la 29 giugno avrà anch'essa lo sconto per la sede di via Pomona?



«Il canone di via Pomona è stato calcolato, dopo 30 anni, dall'amministrazione Alemanno, che però non l'ha mai applicato. Per cui la “29 giugno” non ha mai pagato nulla, anche perché non era mai stato stipulato un regolare contratto. Io sono il primo ad aver detto alla cooperativa che doveva pagare l'affitto. Quindi nessuno sconto, anzi, è la prima volta che pagano».







Ma potrà restare al suo posto?



«Quell'immobile è tra quelli in vendita e secondo la nostra delibera, approvata quando ancora non si sapeva nulla di Mafia Capitale, nessuno può avere diritto di prelazione se non ha da 5 anni un contratto regolare, e la cooperativa non ce l'ha».







Non poteva accorgersi prima di questa situazione?



«Sono indignato quando qualcuno dice che Marino se ne accorge solo adesso. Io sono quello che, adesso, ha aperto questo armadio, mentre c'erano industrie petrolifere che da trent'anni occupano gratuitamente impianti di proprietà dei cittadini romani».







Interverrete sulle concessioni degli immobili comunali ad associazioni, partiti e onlus (tra le quali quella che lei ha fondato)?



«Stiamo preparando una delibera, da approvare la prossima settimana in giunta, che prevede sopralluoghi a tappeto su tutti gli immobili, per vedere davvero chi c'è dentro. Poi verificheremo i contratti e la regolarità dei pagamenti. Quindi, dove è necessario, sgomberi forzosi. Poi tutto dovrà essere messo a bando: gli immobili destinati alle onlus saranno dati in concessione secondo criteri oggettivi, ma non sarà mai più il sindaco a decidere».







Un lavoro molto vasto. Siete in grado di portarlo a termine in tempi brevi?



«Oggi (ieri per chi legge, ndr) abbiamo votato in giunta una modifica al contratto di servizio di Risorse per Roma, che destinerà al dipartimento patrimonio diverse dozzine di persone da dedicare a questo lavoro, che riguarda complessivamente 861 immobili, indisponibili alla vendita, dati in concessione».







Sulla recente delibera per la vendita del patrimonio, però, stanno indagando i Ros, su incarico della Procura. Teme sviluppi clamorosi?



«Non ho alcuna informazione e non debbo averla, perché ci sono indagini in corso. Ma sono entusiasta di questo lavoro: mentre noi facciamo pulizia amministrativa, gli investigatori ci aiutano a fare pulizia sul fronte della legalità».







Non è un compito che spetterebbe alla politica?



«Da quel che capisco, l'indagine punta a scoprire se ci fossero degli interessi della criminalità organizzata sul patrimonio comunale».







Venderete i palazzi dell'Eur?



«La mia preoccupazione, condivisa dai ministri Franceschini e Padoan, è che edifici storici non possono essere dati ai privati. Poi bisogna verificare la possibilità di cedere immobili che non rientrano in questa definizione».







È preoccupato dei ripetuti interventi del Tar sulle vostre delibere sulla mobilità?



«No: ci sono state delle incomprensioni sul lavoro istruttorio, molto lungo, fatto dall'assessore Improta. Trovo giusto che il tribunale amministrativo esamini le carte, ma noi siamo convinti di un modello sviluppo che riduca il traffico privato e incrementi quello pubblico».







Dopo la tregua di fine anno, il rapporto con il Pd sembra di nuovo traballante, soprattutto in vista dell'approvazione del bilancio.



«Assolutamente no. Ho avuto un lungo incontro con Matteo Orfini in vista dell'assemblea romana del partito di lunedì. Mi pare che le linee dello sviluppo della città per il futuro siano fortemente condivise da tutti».</column>
        </table>
        <table name="tblWebData">
            <column name="Article">Affidamenti diretti nel campo dei servizi sociali, che poi sono diventanti debiti fuori bilancio approvati dall'Aula Giulio Cesare lo scorso novembre con una manovra correttiva da 56 milioni di euro. Anche nelle pieghe di questi movimenti contabili sarebbero arrivati i tentacoli di Mafia Capitale. Ecco perché ieri è stata un'altra una giornata di sequestri di documenti: i Ros si sono presentati sia negli uffici della Ragioneria, a Palazzo Senatorio, sia in quelli di Largo Loria, sulla Cristoforo Colombo, dove c'è la sede della commissione bilancio del Campidoglio.



Due blitz con un unico scopo: capire se la cooperativa di Salvatore Buzzi, considerato il braccio economico di Mafia Capitale, abbia avuto benefici nell'ultima finanziaria approvata dalla giunta Marino. Magari proprio con l'escamotage dei debiti fuori bilancio, somme riservate alle urgenze non preventivabili durante l'anno per strade, ambiente e sociale. E cioè il fulcro della presunta holding criminale guidata da Buzzi e Carminati. La verifica corre parallela a quella sulla delibera 88, dedicata alla vendita degli immobili di proprietà del comune e di cui hanno beneficiato almeno tre sedi della Cooperativa 29 giugno, presieduta da Salvatore Buzzi e nella quale lo stesso nero Massimo Carminati avrebbe avuto un ruolo di leader occulto.



Ieri, i militari del Ros hanno sequestrato i verbali dello scorso novembre delle commissione congiunte bilancio-servizi sociali, ma il giorno prima, come si è appreso soltanto nelle ultime ore, avevano chiesto ed ottenuto tutti i verbali relativi alla nascita della delibera 88, dalle discussioni nelle commissioni fino al dibattito in aula: una verifica ampia che lascia intravedere la possibilità che il lavoro avviato dagli investigatori possa ampliarsi anche ad altri casi di vendite e affitti vantaggiosi, oltre a quelli dei quali hanno beneficiato Buzzi e Carminti.







Per quel che riguarda le acquisizioni nelle commissioni congiunte bilancio-servizi, sono quattro le sedute nel mirino per il 2014, anche se sono stati portati via gli atti degli ultimi tre anni di debiti fuori bilancio approvati. Si tratta di passaggi tecnici in cui la commissione bilancio prese atto dello sforamento delle spese da parte di un altro dipartimento, in questo caso quello dei Servizi sociali. E poi una volta dato il via libera la pratica passò in consiglio comunale per l'approvazione dell'aula, una decisione presa a fine novembre.







Pochi giorni prima che deflagrasse l'inchiesta Mafia Capitale. Il secondo blitz dei Ros non è sfuggito al sindaco Ignazio Marino: «Sono molto soddisfatto di questa incisività della Procura e delle forze dell'ordine». Marino commenta le indagini in corso con una stoccata al suo predecessore: «Con la giunta Alemanno la criminalità organizzata era riuscita ad occupare posizioni di vertice all'interno dell'amministrazione».







GLI AFFITTI



Di affidamenti fuori bilancio si parla anche nel libro «I Re di Roma» firmato dai giornalisti Lirio Abbate e Marco Lillo e da pochi giorni in libreria. Tra i tanti, spicca quello in favore di una società del fratello del capitano Francesco Totti. Riccardo, con la Immobiliare Ten, ha ricevuto 5 milioni di euro per l'affitto di appartamenti a canone concordato per immmigrati.</column>
        </table>
        <table name="tblWebData">
            <column name="Article">I carabinieri del Ros sono saliti oggi pomeriggio in Campidoglio per acquisire le carte della delibera sulla dismissione del patrimonio del Comune che riguardano la 29 giugno, la cooperativa guidata da Salvatore Buzzi, considerato il braccio destro del boss mafioso Massimo Carminati al centro dell'inchiesta Mafia Capitale.



Gli investigatori si sono fatti consegnare le carte che riguardano la sede della cooperativa in via Pomona, a nord-est di Roma, inserita nel piano alienazioni previsto dal provvedimento approvato dall'Assemblea Capitolina appena qualche giorno fa. L'immobile, che sorge nel quartiere Tiburtino, è stato sede della cooperativa sin dal giugno 1985, che lo ha utilizzato a titolo gratuito per 29 anni grazie ad una convenzione con l' allora V Municipio. Solo nel 2014 il Dipartimento Patrimonio, nell'ambito della messa a reddito dei beni di proprietà del Campidoglio, ha stabilito un canone annuo di 73.764 euro, poi ribassato dell'80% (come previsto per le onlus assegnatarie di una concessione pubblica) arrivando a 14.752 euro annui.







Canone che però non è mai entrato nelle casse dell'amministrazione che ha bloccato il provvedimento in seguito all'inchiesta che ha travolto la cooperativa stessa. In attesa delle verifiche del caso, però, il Campidoglio ha comunque richiesto alla società un'indennità di occupazione pari al canone concordato a partire da marzo 2014, da quando cioè sarebbe scaduta la convenzione con il Municipio per l'uso gratuito dello stabile.







A Palazzo Senatorio il clima resta comunque sereno. «Come sempre - fanno sapere dal Campidoglio -, c'è la massima disponibilità a collaborare alle indagini. È evidente che la nostra azione rigorosa va nella direzione della trasparenza e della legalità impostata, sin dal primo giorno, per mettere a reddito il patrimonio capitolino».</column>
        </table>
        <table name="tblWebData">
            <column name="Article">Per dire no a Mafia Capitale due giorni di iniziative organizzate in tutta la città da cento associazioni. Si chiama «Spiazziamoli - 50 piazze per la democrazia e contro le mafie» e sarà presentata domani in un luogo simbolo: un ristorante in piazza della Maddalena 8, sottoposto a sequestro di prevenzione perché ritenuto uno dei locali del centro storico inquinati dalla camorra. Gli eventi si svolgeranno il 6 e il 7 marzo in tutta Roma. Spiegano gli organizzatori: «Associazioni, gruppi, comitati, studenti, artisti, cittadine e cittadini organizzeranno in tutta la città, in centro e in periferia, eventi, spettacoli, giochi di piazza, performance, sit in, flash mob, presentazioni, dibattiti, assemblee, biciclettate, camminate per rispondere con fermezza al quadro criminale e sociale grave e preoccupante evidenziato dalle inchieste su mafie e corruzione e di fronte al quale – a poche settimane dalla scoperta di Mafia Capitale – è calato un inesorabile e irresponsabile silenzio. Dal Trullo a Ostiense, da Torpignattara a Cinecittà, da Corviale a Tor Sapienza, da Ostia a Ponte Milvio, dal centro storico a Cecchignola la città si riempirà di eventi per proporre idee per il futuro della città che passino anche attraverso la lotta alle mafie e alla corruzione, per la trasparenza».</column>
        </table>
        <table name="tblWebData">
            <column name="Article">«È tutto confermato, anzi di più. La risposta deve essere compatta, pacifica e determinata»: il segretario del Carroccio Matteo Salvini così a Radio Padania ha commentato le proteste di oggi a Roma contro la manifestazione organizzata per domani dalla Lega Nord. «Non possono essere quattro squadristi a decidere chi manifesta e chi no».







?«Tutto pronto per domani, spero solo che a Roma ci sia il sole. Mi aspetto una piazza piena, tranquilla e gioiosa». Sono le parole del Segretario della Lega Nord Matteo Salvini, intervenuto ai microfoni di Radio Cusano Campus (emittente dell'Università Niccolò Cusano), nella trasmissione ECG Regione condotta da Roberto Arduini e Andrea Di Ciancio.







«A contestare non ci sono gli italiani, ci sono quattro balordi dei centri sociali. Il problema non è il Nord o il Sud, il problema è gente violenta, che vuole impedire che la Lega manifesti pacificamente. Quelli che contestano facendo casino, occupando basiliche, sono delinquenti», aggiunge in serata a 'Otto e mezzo'.







«Contiamo su un'invasione pacifica, daremo voce a chi sta perdendo il lavoro, ha difficoltà con la casa e non vuole vivere in condizioni di insicurezza. Saremo in Piazza del Popolo dalle 15.00 e la lasceremo più pulita di come l'avremo trovata - prosegue Salvini - Cerchiamo di costruire un progetto serio, credibile e coerente». Il leader leghista si è detto sorpreso dai cittadini romani: «Mi hanno stupito. La Lega è quella di »Roma Ladrona«, ma è evidente che ci riferivamo ai tizi di mafia capitale, sicuramente non al tassista. all'edicolante o al panettiere, che invece della Roma Ladrona sono le prime vittime. Le presenze annunciate dei romani alla manifestazione hanno dell'incredibile, in tanti mi fermano e mi dicono di venire a fare il sindaco al posto di Marino, vuol dire che la politica romana non è in grado di dare quelle risposte che in tanti vorrebbero». Il numero uno del Carroccio prosegue: «Io voglio bene a Roma, come a tutte le città di questa Italia che è bellissima e che qualcuno sta cercando di svendere. Adoro i dialetti, i profumi e le musiche di tutte le identità che ci sono nel Paese».







Salvini, stuzzicato dai conduttori Di Ciancio e Arduini, si cimenta poi nel dialetto romanesco: «Tutti mi dicono daje, daje. Lo diceva Marino? Mica se l'è comprato». Poi, facendo il verso a Rugantino: «Roma nun fa la stupida domani, damme 'na mano a mannà Renzi e Marino a casa». In chiusura, Salvini, ha aggiunto: «Musicalmente mi piace tantissimo Venditti, ad esempio a casa mia qualche volta canto Roma Capoccia».</column>
        </table>
        <table name="tblWebData">
            <column name="Article">Un nuovo colpo al patrimonio di Mafia Capitale è stato messo a segno oggi con il sequestro di beni per un valore complessivo di 3,5 milioni di euro. L'operazione, svolta dagli uomini del Gico del Nucleo di Polizia Tributaria, riguarda beni riconducibili a Giovanni De Carlo e Agostino Gaglianone, entrambi arrestati nel dicembre scorso e ritenuti molto vicini al boss Massimo Carminati.











var id=85025



I due nuovi provvedimenti di sequestro, emessi dal Tribunale di Roma, Sezione Misure di Prevenzione, a seguito di richiesta della Direzione Distrettuale Antimafia della Procura della Repubblica della capitale, riguardano le quote societarie, il capitale sociale e l'intero patrimonio di alcune aziende: due istituti di bellezza e una associazione che si occupa di formazione professionale. Gli investigatori hanno proceduto anche al sequestro di una unità immobiliare a Sacrofano, centro nell'area a nord di Roma, e di alcune auto e motoveicoli.







Il protocollo in Campidoglio



Il Campidoglio dopo il caso 'Mafia Capitalè si dota di un protocollo di integrità per le imprese. Arrivano regole comportamentali rigide per gli imprenditori che contratteranno con l'amministrazione. Si rischiano, in caso di violazioni, sanzioni pesanti fino alla risoluzione in danno del contratto. «Abbiamo approvato il protocollo di integrità per le imprese - annuncia l'assessore alla Legalità Alfonso Sabella-



Chiunque contratterà con il Comune di Roma dovrà sottoscriverlo».







Nel protocollo «C'è l'impegno a denunciare qualsiasi tipo di infiltrazione e a non assumere qualsiasi tipo di comportamento che possa essere suscettibile di altre



interpretazioni - ha detto ancora Sabella - C'è anche un impegno nei subaffidamenti, e non solo nei subappalti, ad informare l'amministrazione sui soggetti con cui si contratta».</column>
        </table>
        <table name="tblWebData">
            <column name="Article">È Mafia Capitale la vera novità della relazione annuale antimafia 2014. Una mafia che utilizza, alternativamente, la «violenza» e la «corruzione», «realizzando una sistematica infiltrazione del tessuto imprenditoriale». Ma il procuratore nazionale Antimafia Franco Roberti ieri non si è limitato a fare il bilancio del lavoro svolto nel corso dell'anno.







?Affiancato dalla presidente della commissione parlamentare antimafia Rosy Bindi ha riservato più di un fendente alla politica e persino alla chiesa. Prima di tutto puntando sulla corruzione, «fenomeno di sistema», «assolutamente dilagante perché mai efficacemente contrastata e combattuta ma anzi per troppo tempo tollerata e giustificata», facilitata anche dalle modifiche al falso in bilancio; quindi sulla tratta dei clandestini «che può alimentare il terrorismo internazionale»; e riservando un affondo anche ai silenzi della Chiesa che ha avuto reazioni «pari a zero» quando sono stati ammazzati don Diana e don Puglisi (uccisi rispettivamente dalla Camorra e dalla Mafia nei primi anni novanta).







MAFIA CAPITALE



L'inchiesta romana, si legge nella relazione, «ha messo in evidenza uno spaccato delle istituzioni romane davvero sconfortante e preoccupante», anche perché «avvalendosi del legame con alcuni personaggi dell'estrema destra romana divenuti negli anni importanti personaggi politici o manager pubblici» Massimo Carminati ha «potuto condizionare pesantemente il contesto politico ed amministrativo romano, determinando la nomina di personaggi “graditi” in posizioni strategiche. In tal modo ha costituito quello che i pubblici ministeri definiscono un capitale istituzionale, consistente in un articolato sistema di relazioni arrivato a coinvolgere i vertici delle istituzioni locali, grazie al quale ottenere appalti o accelerare pagamenti, o comunque individuare fonti di arricchimento in favore delle aziende controllate, e realizzare così ingentissimi guadagni».







EMILIA TERRA DI MAFIA



Per il resto, il documento elaborato dall'Antimafia consolida il quadro di organizzazioni mafiose sempre più radicate nel Nord del paese. Se il peso in Lombardia era noto ormai da qualche tempo, colpisce come la Dna evidenzi che l'Emilia Romagna oggi «può ben definirsi “Terra di mafia” nel senso pieno della espressione»: l'inchiesta Emilia della dda di Bologna ha evidenziato «l'esistenza di un potere criminale di matrice ‘ndranghetista, la cui espansione si è appurato andare al di là di ogni pessimistica previsione, con coinvolgimenti di apparati politici, economici ed istituzionali».







Inquietante anche l'immagine della 'ndrangheta descritta come un'organizzazione unitaria, ramificata a livello internazionale ma con la testa nella provincia di Reggio Calabria che grazie al suo potere economico ha la capacità di essere interlocutore per la politica. «La ‘ndrangheta conferma, come risulta anche dalle indagini in corso, di avere acquisito una posizione, se non monopolistica, quantomeno oligopolistica, nel contesto del traffico internazionale di cocaina che dal Sud-America arriva in Europa». E grazie alle relazioni sul territorio, nel porto di Gioia Tauro «gli 'ndranghetisti riescono a godere di ampi, continui, inesauribili, appoggi interni: il Porto è divenuto la vera porta d'ingresso della cocaina in Italia», scrivono gli investigatori. Anche a Milano predominano organizzazioni di origine calabrese a discapito di altre compagini associative, come quella di origine siciliana.







LA CATTURA DEL BOSS



Se la mafia siciliana ha subito pesanti colpi, è ancora presto per parlare di sconfitta di Cosa nostra. Prioritaria, scrive la Dna, resta la cattura di Matteo Messina Denaro: «Il suo arresto non può che costituire una priorità assoluta ritenendosi che, nella descritta situazione di difficoltà di Cosa Nostra, il venir meno anche di questo punto di riferimento, potrebbe costituire un danno enorme per l'organizzazione». A preoccupare è anche l'alto numero di minacce rivolte ai magistrati del distretto di Palermo.</column>
        </table>
        <table name="tblWebData">
            <column name="Article">Sul territorio laziale sono presenti le articolazioni di tutte le organizzazioni mafiose tradizionali, che si dedicano al riciclaggio e al reinvestimento dei capitali accumulati illecitamente; si aggiunge poi un altro fenomeno, del tutto peculiare alla realtà della Capitale, rappresentato da organizzazioni che sono state qualificate come associazioni di stampo mafioso ma che non fanno riferimento ai sodalizi tradizionali del sud Italia, essendo, per così dire, autoctone.



Lo scrive la Direzione nazionale Antimafia nella relazione 2014 presentata oggi dal presidente della Commissione parlamentare Antimafia Rosy Bindi e dal procuratore nazione Antimafia Franco Roberti, a proposito delle mafie nel Lazio. In particolare, poi, riferendosi all'inchiesta su «Mafia Roma» capeggiata dal boss Massimo Carminati, la Dna rileva come «avvalendosi del legame con alcuni personaggi dell'estrema destra romana divenuti negli anni importanti personaggi politici o manager pubblici, e attraverso alcuni esponenti del mondo imprenditoriale, l'organizzazione di Carminati ha potuto condizionare pesantemente il contesto politico ed amministrativo romano, determinando la nomina di personaggi »graditi« in posizioni strategiche quali quelle di presidente e di capo segreteria dell'assemblea capitolina, di presidente della Commissione per la Trasparenza del consiglio capitolino, di direttore generale, consigliere di amministrazione, dirigente dell'azienda municipalizzata Ama; ottenendo l'allontanamento e la sostituzione del direttore del dipartimento per i servizi sociali del Comune di Roma in quanto non »sensibile« alle esigenze del sodalizio; intervenendo nelle elezioni comunali di Sacrofano, paese alle porte di Roma». «In tal modo - scrive la Dna - il sodalizio ha costituito quello che i Pubblici Ministeri definiscono un capitale istituzionale, consistente in un articolato sistema di relazioni arrivato a coinvolgere i vertici delle istituzioni locali, grazie al quale ottenere appalti o accelerare pagamenti, o comunque individuare fonti di arricchimento in favore delle aziende controllate, e realizzare così ingentissimi guadagni».</column>
        </table>
        <table name="tblWebData">
            <column name="Article">Su almeno una cosa Yanis Varoufakis e Angela Merkel sono d’accordo. Il problema più grosso di un debito pubblico elevato non è solo che può diventare la fornace nella quale bruciare qualsiasi tentativo di crescita per altri vent’anni. Ma che esso contiene il rischio di un enorme trasferimento di risorse tra chi ha prodotto il debito e chi non ne ha colpa: un’ingiustizia che manderebbe in frantumi le ragioni stesse di un qualsiasi patto tra popoli e categorie sociali. È sulla inaccettabilità di questa ingiustizia che va costruita, a partire da subito, una soluzione al problema del governo dell’euro che non sia solo un compromesso da rinegoziare alla prossima emergenza. Quando l’indebitamento di uno Stato supera la ricchezza che in quello Stato si produce in un anno – ha sostenuto qualche tempo fa sul suo blog l’economista greco diventato ministro - l’errore più grave che si può commettere è che esso venga ripagato da chi non l’ha prodotto. Che i figli paghino per le colpe dei padri. Che le persone oneste sopportino con le tasse future l’onere delle corruzioni passate. Questo sbaglio sarebbe letale.







Non solo per la coesione di una società. Ma anche dal punto di vista dell’efficienza del sistema economico e, dunque, della sua stessa capacità di onorare il debito.







È evidente, infatti, che la riallocazione di risorse attraverso le tasse da categorie produttive a quelle che non lo sono più o che, addirittura, sono abituate a distruggere valore, uccide definitivamente un’economia in sofferenza. Sono parole simili a quelle che usa la Cancelliera tedesca quando qualcuno agita il fantasma di mutualizzare i debiti degli Stati: i miei elettori non accetteranno mai di pagare i debiti degli italiani o dei greci.







Tuttavia il principio è lo stesso: se non riusciamo a distinguere le responsabilità, perderemo l’occasione di usare la crisi come occasione per cambiare. In questo senso la colpa più grande dell’Europa è quella di aver affrontato la crisi discutendo solo di valori assoluti della spesa pubblica e mai della sua composizione. Del resto, per la Grecia il fallimento della Troika è scritto proprio nei numeri del debito pubblico: quando il Paese è andato sotto la tutela del Fondo Monetario Internazionale, della Commissione e della Banca Centrale Europea il rapporto tra debito pubblico e PIL era al 130%.







Oggi dopo cinque anni il rapporto è del 175% ed il debito è aumentato persino più di quanto non si sia ridotto il PIL (nonostante che sia già tecnicamente avvenuto un default con l’imposizione ai creditori privati un dimezzamento del valore a scadenza dei titoli). Ciò equivale a dire che il paziente sta peggio di quando è entrato nel reparto di terapia intensiva e ciò non può non sollevare una responsabilità del medico, che si affianca a quella del paziente prima del ricovero. Una responsabilità nei confronti dei cittadini greci, specialmente quelli più giovani che non hanno avuto modo di evadere il fisco o truccare i conti. Ma anche dei creditori ai quali tassi di interesse sul mercato secondario sempre più elevati non bastano per compensare la perdita sul capitale iniziale.







E allora come curare la malattia evitando di colpire chi è ancora sano? L’idea dei greci è quella di sostituire - con uno swap - i titoli del debito pubblico con bond con interessi legati al tasso di crescita dell’economia, nonché di rimpiazzare la Troika con l’Oecd. La prima idea aiuterebbe a riallineare gli interessi dei creditori con quelli dei debitori; la seconda sostituisce banchieri ossessionati dai modelli macro economici con un consulente abituato alle grandezze micro e che sa quanto diversa può essere la prestazione di un euro di spesa pubblica a seconda di dove è speso e come. Possono essere – aldilà delle boutade elettorali di Tsipras - i presupposti per cambiamenti strutturali che sono di trasferimento di risorse – a parità di un target di avanzo primario - a settori a più alta produttività. In un Paese come l’Italia basterebbero poche misure, in fin dei conti.







Rompere il tabù dei diritti acquisiti cessando di pagare ai pensionati - al di sopra di una certa soglia - la differenza tra assegni previdenziali e contributi effettivamente versati e usando integralmente i risparmi per aumentare i finanziamenti ad asili, scuole e università (riservando parte delle risorse aggiuntive a premiare i dirigenti e gli insegnanti più bravi, come sta facendo il ministro dell’Istruzione Stefania Giannini). Massimizzare la confisca di patrimoni accumulati da corrotti e corruttori attraverso la concessione di forti sconti di pena per chi si pente (proprio come succede per la mafia e propone Raffaele Cantone), destinando interamente il ricavato all’abbattimento del debito pubblico. Così da alleggerire la zavorra che ci schiaccia facendo pagare l’operazione a chi ci ha affossato, senza indulgere in atteggiamenti vendicativi che non hanno nulla di pragmatico.







L’effetto combinato sarebbe una riduzione della pressione fiscale che è il vero stimolo di cui l’economia italiana ha bisogno. Il trucco per rendere una simile ristrutturazione politicamente accettabile è quello di legare – in maniera evidente a tutti – il risparmio che si fa in un’area di privilegio, ad un investimento in un settore a più forte potenziale di crescita. Una ricetta che centri sia l’obiettivo tedesco di ripagare i debiti, che quello greco di tenere insieme una società che l’Europa rischia di distruggere, distruggendo se stessa. Che superi la guerra di trincea tra i custodi dell’austerità e quelli che pretendono di resuscitare Keynes che sarebbe il primo a far rilevare che c’è qualche differenza tra gli Stati Uniti degli anni 30 e l’Europa cento anni dopo. Visionaria e pragmatica. Né di sinistra, né di destra.







Una terza via che parta dalla consapevolezza che si esce dalla crisi non rimpicciolendo in maniera lineare (come pretendeva Monti) ma cambiando in maniera radicale. È questo il terreno sul quale si misurerà la capacità dei leader più giovani di rilanciare un progetto europeo bello ma logorato dalla paura di chi vede diminuire un benessere che riteneva acquisito.</column>
        </table>
        <table name="tblWebData">
            <column name="Article">Alcune migliaia di vigili urbani, romani e da tutta Italia, hanno sfilato ieri in corteo nella Capitale accogliendo l’invito allo sciopero nazionale di settore lanciato dall’Ospol. L’Ospol, lo ricordiamo a chi legge, è il sindacato autonomo che all’indomani dell’assenza di massa dei vigili dalle strade romane la notte di Capodanno dichiarò che la cosa era perfettamente normale, visto il freddo e il periodo dell’anno. E ieri il corteo è stata una manifestazione di fierezza contro le polemiche scatenate dall’incredibile vicenda romana.







I cartelli branditi recitavano “Colpire la Polizia locale per coprire Mafia capitale”, “Corrotti voi indagati noi”, “Assenteista inventato - Mafia capitale insabbiato”. Altre sigle sindacali non hanno aderito e anzi ieri i capi della funzione pubblica Cisl e Cgil hanno separato nettamente le proprie responsabilità, ripetendo che chiunque abbia sbagliato quella notte va identificato con chiarezza e sanzionato.



Fin qui la cronaca, sulla quale è il caso di tornare con alcune considerazioni. Con la stessa premessa che questo giornale fece all’indomani di Capodanno: noi non generalizziamo colpe e responsabilità dell’astensionismo e dello scarso attaccamento alla divisa né all’intero corpo né alla maggioranza dei suoi appartenenti, né a Roma né in Italia, e non manchiamo di rispetto e considerazione per chi assicura per le vie pubbliche ordine e sicurezza.







Però precisiamo. Primo: la consapevolezza delle funzioni che si svolgono si esprime anche attraverso il modo in cui si manifesta. I vigili urbani che bloccano il traffico in corteo sono - diciamolo - un paradosso. Legittimo certo, perché in quel caso stanno manifestando rispettando la legge ed esercitando un proprio pieno diritto di cittadini. Ma sempre paradosso è. I vigili possono anche benissimo manifestare la propria opinione che sindaco e giunta e comandante del corpo siano deficitari e inadeguati. Ma quando si inizia a dare dei corrotti e mafiosi loro per primi dovrebbero sapere che la libertà sindacale non è esente dal rispetto dei limiti delle leggi penali.



Una cosa è chiara: un conto è manifestare e scioperare secondo ciò che consente la legge, altra è travestire una manifestazione organizzata di protesta sindacale da astensionismo di massa, com’è avvenuto la notte di Capodanno. Quest’ultima cosa non è né legittima né tollerabile. Su tale punto preciso, spiace dover osservare che ieri non si è sentito uno slogan che era invece opportuno: “Non faremo più astensionismo di massa”.







Secondo: se si lavora per assicurare ordine e sicurezza, si rispetta la legge. Che cosa significa, rispetto all’assenza di massa romana d’inizio d’anno? Che i vigili per primi devono essere rispettosi degli accertamenti che sta svolgendo la Procura di Roma. Giustamente, i magistrati della Capitale hanno subito esteso i controlli a centinaia di medici che hanno sottoscritto i certificati di malattia. Anche qui, nessuna generalizzata condanna di massa. Ma le assenze per malattia di due anni prima erano di dieci volte inferiori, e di epidemie a Roma non c’è traccia. Invece di considerare l’azione della Procura come una persecuzione, i vigili per primi si uniscano al sentimento dei cittadini, che ne sono contenti e dicono: «Finalmente!». E che vedono nella rotazione delle assegnazioni territoriali e degli incarichi una misura concreta e utile per evitare la corruzione.







Terzo: sui poteri disciplinari ordinari, ancora non ci siamo. Abbiamo detto e ripetuto che le norme ci sono, dal 2009 sono state potenziate e codificate, per sanzionare le assenze ingiustificate e la bassa produttività. Il punto è che vengono vanificate dai criteri di attuazione, visto che lo stesso comandante del corpo della Capitale ha dovuto riconoscere che il deferimento alla disciplinare non poteva andare oltre una trentina di casi. Inutile girarci intorno: è questo a dare alimento alla protesta di chi, ieri, considerava che il fango sulla divisa è stato gettato da chi al Campidoglio ha reagito duramente, e non da chi a Capodanno è rimasto deliberatamente a casa.







Quarto: il governo faccia quel che deve. Perché c’è da lavorare sui criteri di controllo e di attuazione delle norme di cui stiamo parlando. È quindi confortante che il ministro Madia ieri abbia ribadito che, nella nuova tranche di norme in gestazione sulla riforma della Pubblica amministrazione, il governo renderà più penetranti i criteri di controlli sulle assenze di massa, e meno spuntate le armi che oggi si devono invece abbassare di fronte a un certificato medico, perché su quello può intervenire solo il magistrato, se la visita ispettiva non è avvenuta nelle stesse ore di assenza.







Quinto: i vigili hanno giuste ragioni. Certo che le hanno, se guardiamo oggettivamente ad alcuni dei nodi irrisolti che alimentano la loro protesta. A cominciare da ciò che li distingue, in termini di remunerazioni sussidiarie e prerogative, rispetto agli agenti delle forze dell’ordine. Continuando con il loro ruolo rispetto alla &quot;finanza aggiuntiva&quot; dei Comuni rappresentata dalle multe, e a quello contro le frodi commerciali al minuto. E tuttavia, perché questi nodi possano trovare giuste sedi di confronto e soluzioni adeguate, occorre stare nelle regole e avere senso della misura.







A Milano in questi giorni si leggono interviste di sindacalisti che negano la propria disponibilità a lavorare il primo maggio per l'inaugurazione dell’Expo con il tono di chi vuol difendere l'Alcazar dai franchisti. Per favore, cari vigili urbani, allo stesso modo evitate di dire che vi manca di rispetto chi non accetta che a Capodanno stiate a casa. Diamoci tutti un senso della misura, perché l'Italia vada meglio.</column>
        </table>
        <table name="tblWebData">
            <column name="Article">Arresti e perquisizioni a Roma nel quadro dell'&quot;operazione Tulipano&quot;, un'indagine che ha portato all'individuazione di un'organizzazione di matrice camorristica che operava nella zona sudest.







I Carabinieri hanno eseguito un'ordinanza di custodia cautelare in carcere nei confronti di 61 persone: perquisizioni sono state compiute in varie località di Roma e provincia, tra cui Frosinone e Viterbo ma anche L'Aquila, Perugia, Ascoli Piceno, Napoli, Caserta, Benevento, Avellino, Bari, Reggio Calabria, Catania e Nuoro.







var id=90343



Tra gli arrestati Domenico Pagnozzi, condannato all'ergastolo per l'omicidio Carlino del 2001 e soprannominato &quot;ice&quot; per i suoi occhi di giaccio, e Massimiliano Colagrande, uomo vicino all'estrema destra e già coinvolto nell'inchiesta «Mafia capitale». Per gli inquirenti si tratta forse «dell'ultimo capitolo del dominio romano del clan Senese».







Il personaggio. Avrebbe ricoperto il ruolo di cassiere del clan Massimiliano Colagrande. È quanto ritengono gli investigatori. Colagrande sarebbe stato l'uomo di fiducia del capo dell'organizzazione, Domenico Pagnozzi, e avrebbe avuto il compito di curare parte delle attività di riciclaggio e reinvestimento nell'economia legale dei proventi delle attività illecite del sodalizio.







Gli indagati sono accusati a vario titolo di associazione di tipo mafioso, associazione finalizzata al traffico illecito di sostanze stupefacenti, estorsioni,



usura, reati contro la persona, riciclaggio, reimpiego di denaro di provenienza illecita, fittizia intestazione di beni, illecita detenzione di armi, illecita concorrenza con violenza e minacce, commessi con l'aggravante delle modalità mafiose e per essere l'associazione armata.







I sequestri Sequestrati beni per un valore di circa 10 milioni di euro, riconducibili ad alcuni dei 61 arrestati. In particolare ci sarebbero numerosi esercizi commerciali e società romane, immobili, ma anche



rapporti finanziari e veicoli per un valore stimato di 10 milioni di euro. Si tratta di sequestri di prevenzione finalizzati alla confisca, eseguiti sulla base di provvedimenti emessi dal Tribunale di Roma su richiesta della locale Direzione Distrettuale Antimafia.







Tra gli esercizi sequestrati ci sono anche un negozio di orologi e due ristoranti del centro di Roma. Si tratta del negozio di orologi «Le ore del Mondo» in via Barberini e dei ristoranti «I Vascellari» in via dei Vascellari e «A Ciaramira» in via Natale del Grande nel rione Trastevere. Sequestrato anche il bar Tulipano in via del Boschetto e altri due bar, un distributore di gas, due autosaloni, il negozio di animali &quot;Mondocane&quot; in via San Giovanni Bosco e via Taranto e un negozio di frutta e verdura in via dei Fiori.







In tutto 30 gli immobili sequestrati di cui 28 a Roma e provincia, uno a San Martino Valle Caudina e uno a Isola Capo Rizzuto per un valore stimato di 4,8 mln di euro, 222 rapporti finanziari e bancari, 72 veicoli per 766mila euro e 20 società per 2.245.000 euro.







Il clan conosceva e rispettava Carminati. «Sono personaggi che si conoscono, non da un punto di vista personale, si rispettano e c'è il riconoscimento di ruolo tra i capi dei gruppi che operano sullo stesso territorio». Lo ha detto il procuratore aggiunto, Michele Prestipino, durante la conferenza stampa, rispondendo a chi gli chiedeva se ci fossero rapporti tra il capo del gruppo, Domenico Pagnozzi, e quello di Mafia Capitale, Massimo Carminati. «Non c'è un tavolo di regia - sottolinea Prestipino - ma dalle intercettazioni si capisce che c'è contezza dell'altro. Ognuno sa dell'esistenza degli altri gruppi criminali che operano a Roma».







Il comandante provinciale dei carabinieri di Roma, il generale Salvatore Luongo, ha spiegato: «Siamo convinti che il gruppo volesse espandere il proprio raggio di azione soprattutto per quanto riguarda le piazze di spaccio di droga. È un sodalizio criminale autoctono che nasce con matrice camorristica, ma si sviluppa nella capitale», ha aggiunto Luongo, sottolineando che «tra gli indagati ci sono esponenti di spicco della criminalità romana come Massimiliano Colagrande.</column>
        </table>
        <table name="tblWebData">
            <column name="Article">La Giordania ha lanciato raid aerei contro postazioni dell'Isis, nel terzo giorno dall'inizio dell'operazione «Martyr Muath», la rappresaglia contro lo Stato islamico per la barbara esecuzione del pilota giordano. Lo riferisce l'Esercito giordano in un comunicato.







Il nostro obiettivo è «annientare completamente» l'Isis, ha reso noto il ministro dell'Interno giordano Hussein al-Majali al giornale al-Rai. La Giordania fa parte della coalizione internazionale contro l'Isis, ma dopo l'uccisione di un suo pilota da parte dei miliziani, ha annunciato di volere aumentare i raid. Al-Majali ha riferito al giornale che il suo Paese stanerà i miliziani «ovunque essi si trovino».







Gli Usa valutano attacco a Mosul. I responsabili militari Usa «stanno raccogliendo più informazioni possibili di intelligence sulle difese Isis a Mosul per decidere se raccomandare l'invio di truppe sul terreno per coadiuvare l'esercito iracheno nella riconquista» della &quot;capitale del Califfato&quot;: lo affermano responsabili dello Us Central Command alla Cnn.







La «prima mossa» dell'offensiva a Mosul degli iracheni «è prevista ad aprile», scrive la Cnn. «L'Isis sta continuando a rinforzare le sue difese in città: se cresceranno significativamente, le forze irachene potrebbero aver bisogno dell'aiuto americano per individuare i bersagli militari da colpire», spiega il responsabile coperto da anonimato affermando che a quel punto l'esercito Usa potrebbe raccomandare alla Casa Bianca e al Pentagono di inviare truppe sul campo.







«Stiamo verificando che i membri dell'Isis cercano di proteggere le proprie famiglie mandandole fuori da Mosul», mentre i raid della Coalizione «hanno l'obiettivo di tagliare le linee di rifornimento». Così, «quando inizierà l'offensiva l'Isis sarà isolato all'interno della città e incapace di ricevere rinforzi». Il Centcom «ritiene che l'organizzazione abbia perso la capacità di conquistare nuovo territorio in Iraq e controllarlo. I comandanti devono prendere delle decisioni, avere delle priorità su dove utilizzare i combattenti. Ecco perchè si sono ritirati da Kobane», afferma ancora l'ufficiale: «Anche i combattenti stranieri in arrivo sono diminuiti negli ultimi 4-5 mesi».







Egitto, uccisi altri 35 jihadisti. Dopo gli almeno 25 di ieri, le forze di sicurezza egiziane hanno ucciso stamattina altri 35 «terroristi» islamici nel Sinai settentrionale. Lo si è appreso da fonti di sicurezza nella penisola. Nell'operazione sono state sequestrate 30 vetture, un' importante quantità d'armi ed è stato distrutto un «centro di comunicazione» dei jihadisti. Si tratta di un inasprimento della reazione dell'esercito egiziano a un attacco con almeno 32 morti subito dalle sue forze dieci giorni fa da parte di una branca egiziana dell'Isis.







El Pais: «Jihadisti in Europa nascosti tra migranti». I combattenti jihadisti dell'Isis si «nascondono» tra i migranti per entrare in Spagna e in Europa usando le rotte del traffico di esseri umani. Lo scrive il quotidiano spagnolo El Pais che rende noto di un'informativa elaborata lo scorso anno prima degli attentati a Parigi da parte della polizia spagnola. Il documento fotografa «la minaccia» con un dato: si stima che siano tra «i 30 e i 100mila i miliziani dall'Europa» che combattono con l'Isis, sebbene altre informazioni abbassino la cifra a 4.000.







Il documento segnala le tre principali rotte del traffico: una africana, una sudamericana ed una europea. La mafia del traffico degli esseri umani - prosegue El Pais - utilizza infatti il suolo spagnolo come piattaforma per far giungere i jihadisti nei Paesi dell'Europa centrale. La prima rotta - quella africana - viene impiegata principalmente dai siriani di etnia curda. Si trasferiscono a Melilla e raggiungono la Spagna per poi dirigersi verso la Germania e la Francia, oppure partono dalla Mauritania per imbarcarsi in direzione delle isola Canarie e da lì verso la penisola iberica. La rotta sudamericana viene privilegiata da immigrati provenienti dalla Siria e dall'Iraq che passando attraverso la Turchia e la Grecia si dirigono poi in Brasile, Perù, Venezuela e Colombia. Successivamente migrano verso la Spagna ed infine in Europa centrale. La rotta europea infine viene usata dai pachistani e dagli afghani.







Arrivano in Spagna facendo scali in alcuni Paesi europei come Germania ed Italia. Ma la loro meta finale è il Regno Unito. I combattenti stranieri che rientrano in Europa - la maggioranza con esperienza in armi ed esplosivi - costituiscono una delle principali preoccupazioni per i governo dei Paesi europei. Il loro «rientro in Europa, dopo avere combattuto tra le fila dell'Isis in Siria ed in Iraq, viene reso possibile grazie ai documenti falsi che queste organizzazioni forniscono loro». L'informativa aggiunge che il profitto per queste organizzazioni è «incalcolabile» ed è «superiore al traffico di cocaina», considerato il fatto che ogni migrante paga tra i 6 e i 10 mila euro per ogni viaggio. La nota aggiunge poi che una parte di queste attività serve anche per finanziare lo Stato Islamico.</column>
        </table>
        <table name="tblWebData">
            <column name="Article">C'è un nuovo fronte di indagine, nell'inchiesta sui due arbitrati firmati da Ama e che potrebbero far ottenere a Colari (l'azienda di Manlio Cerroni che gestiva la discarica di Malagrotta) 76 milioni in un caso e 800 milioni nell'altro, condannando l'azienda municipalizzata alla bancarotta. Perché nelle carte dell'inchiesta Mafia capitale si parla in più occasioni di quell'arbitrato, soprattutto del secondo. E i personaggi che hanno curato e ancora curano la gestione di quest'ultimo sono coinvolti in più di una intercettazione.







L'AVVOCATO E' il caso, ad esempio, dell'avvocato Damiano Lipani, al momento non iscritto sul registro degli indagati. Nelle intercettazioni compare più volte e appare in grande confidenza soprattutto col capo assoluto di Ama, Franco Panzironi. E' sicuramente lui ad aver steso la ”scrittura privata” del 2009 sulla quale Colari basa la pretesa di ottenere da Ama 800 milioni di euro a causa del mancato utilizzo del Tmb di Malagrotta. E fino a pochi mesi fa lo stesso Lipani era tra gli avvocati nominati da Ama per gestire l'arbitrato. L'ipotesi a cui lavora la procura (il pm Alberto Galanti ha iscritto il fascicolo senza indagati per abuso d'ufficio) è che dietro gli accordi possa esserci un'unica strategia.







A spiegarlo ci sarebbe telefonica di Stefano Andrini, 44 anni, ex neofascista ed ex ultrà della Lazio (nel 1989 è stato condannato a 4 anni e mezzo per il tentato omicidio di due giovani avversari politici di sinistra, nel 1994, arrestato per un assalto ad un concerto antirazzista alla Sapienza e nel 2007, ritenuto dalla Digos intestatario del sito degli Irriducibili) e all'epoca dei fatti ex capo di Ama Servizi Ambiente.







LA SPIEGAZIONE DI ANDRINI Il 5 aprile 2013 è al telefono con Giuseppe Berti, uno degli avvocati di Ama. Berti: «Sarà stato Pan.., sarà stato Panzironi che te devo dì! Chi ce stava nel 2009 non lo so io chi ce stava, eh…»; Andrini: «Che uno senza comunque informa' il consiglio comunale, senza fa niente se può, può impegnà un'azienda pe' 800 milioni de' euro è una cosa che ...»; Berti: «Eh appunto! Il contratto è del 30 giugno 2009»; Andrini: «Ah! Sempre Panzironi»; Berti: «Quello che contiene la clausola arbitrale»; Andrini: «Ah! ah! ok, (inc) se l'è fatta e se l'è suonata lui, che gliel'ha fatta sempre lo studio Lipani, ... perché (inc) contratto e gliel'ha fatto lo stesso Lipani, perché quello era il consulente dei contratti! Quindi lo stesso Lipani che gli ha fatto il contratto, che ce sta' la clausola dell'arbitra.. pe 800 milioni è lo stesso Lipani che poi gestisce l'arbitrato! A me me viè.., a me è ..(inc), me viè un pò da ride, eh? è un pò da ride questa cosa, eh! vabbè vabbè, adesso ho capito tutto, vabbè…».







GLI INCONTRI CON PANZIRONI Anche se Andrini e Berti ne parlano come fosse un contratto, quella alla base dell'arbitrato per 800 milioni è in realtà una scrittura privata che impegnava Ama ad utilizzare gli impianti della Colari, pena il pagamento della penale ma stabiliva pure che l'accordo era valido fino al 31 dicembre 2009.







Certo è, però, che l'avvocato Lipani è una figura molto vicina a Panzironi. Più o meno negli stessi giorni, quando gli amministratori pubblici collegati a Mafia Capitale premono per la nomina di Giovanni Fiscon a direttore generale, è a Lipani che si rivolge il «Panza». La mattina del 17 aprile 2013, si legge nell'informativa conclusiva del Ros «Franco Panzironi chiamava l'avv. Damiano Lipani chiedendogli di poter incontrare il Sindaco nel suo studio, perché erano nei pressi di Piazza Cavour. Lipani diceva di sì e Panzironi spiegava che era riuscito a convincerlo (il sindaco) a far nominare Fiscon Direttore Generale perché “intanto pariamo il casino aziendale”».</column>
        </table>
        <table name="tblWebData">
            <column name="Article">Pesanti condanne, per un totale di oltre duecento anni, per alcuni affiliati al clan Fasciani nel primo processo per associazione per delinquere di stampo mafioso alla cosiddetta Mafia di Ostia. Quattordici le condanne e cinque assoluzioni. Pena maggiore di 28 anni inflitta al capoclan Carmine Fasciani.







I giudici della decima sezione penale hanno, inoltre, condannato a 25 anni e dieci mesi di reclusione Sabrina Fasciani e a 26 anni Alessandro, entrambi figli del capoclan, così come Azzurra che è stata condannata a 11 anni e Terenzio a 17 anni. Pena pesante anche per la moglie del boss, Silvia Bartoli, a cui sono stati inflitti 16 anni e 9 mesi. Assolto, con la formula «per non avere commesso il fatto», Nazerno, altro figlio del capofamiglia. Tra i gregari del gruppo inflitti 25 anni e tre mesi a Riccardo Sibio e 13 anni a Gilberto Colabella. Da segnalare anche le condanne a Mirko Mazzoni (12 anni), Eugenio Ferramo (10 anni), Luciano Bitti (13 anni e 3 mesi) e Danilo Anselmi (7 anni). I giudici hanno disposto risarcimenti, da liquidare in separata sede, in favore anche della Regione Lazio, Roma Capitale, Associazione Libera, Lotta contro le illegalità e le mafie «Antonino Caponnetto», Sos Impresa e Ambulatorio Antiusura e Volare Onlus.







Nel processo alla Mafia di Ostia i giudici del Tribunale di Roma hanno assolto con la formula «perche il fatto non sussiste» Vito Triassi e Vincenzo Triassi, che secondo l'impianto accusatorio rappresentavano i referenti della mafia siciliana nella zona costiera della capitale. «I Triassi comandavano a Ostia» negli anni '90, aveva detto nella sua deposizione al processo a febbraio 2014 il super pentito di Cosa Nostra Gaspare Spatuzza.</column>
        </table>
        <table name="tblWebData">
            <column name="Article">Appalti diretti e situazione finanziaria della Capitale, botta e risposta fra il sindaco Marino e l'ex primo cittadino Alemanno. «Non ho nessun commento, anche perchè gli apprezzamenti di Raffaele Cantone, quando ci siamo incontrati in Campidoglio sono stati assolutamente molto lusinghieri». Così il sindaco di Roma Ignazio Marino risponde a chi gli chiede un commento su un articolo del Sole 24 Ore in cui si parla di un boom del valore degli affidamenti diretti durante la sua amministrazione rispetto a quella guidata da Gianni Alemanno. Dati che nell'articolo sono stati commentati anche dal presidente dell' Anticorruzione Raffaele Cantone che ha definito quest'aumento «molto rilevante». «Voglio solo sottolineare che quel dato di affidamento diretto nel primo periodo della mia amministrazione è un dato assolutamente vero - aggiunge - e la spiegazione va ricercata nel fatto che Roma era se non nell'illegalità, certamente non nell'appropriatezza contabile.















var id=85025







Roma non aveva un bilancio, il sindaco Alemanno aveva ritenuto di amministrare la Capitale d'Italia in dodicesimi. Era un metodo, nella migliore delle ipotesi disordinato, nella peggiore un metodo che poteva esporre a fenomeni di illegittimità contabile. Altri giudizi sull'era Alemanno, non ne posso dare: c'è la magistratura».







Sempre in merito all'intervista rilasciata da Raffaele Cantone, che ha parlato di un aumento degli affidamenti diretti nell'attuale amministrazione capitolina rispetto a quella di Alemanno, Marino ha detto: «Voglio solo sottolineare che quel dato di affidamento diretto nel primo periodo della mia amministrazione è un dato assolutamente vero e la spiegazione va ricercata nel fatto che Roma era, se non nell'illegalità, certamente non nella propriatezza contabile».







E ha continuato: «Ho chiamato a svolgere il ruolo di assessore alla legalità e alla trasparenza uno degli assessori più severi nel contrasto alla criminalità organizzata nel nostro Paese, Alfonso Sabella, che immediatamente ha prodotto un documento che ha trovato subito l'approvazione di Raffaele Cantone. Io altri giudizi sull'era Alemanno non ne posso e non ne voglio dare. C'è la magistratura che continuerà la sua indagine in modo approfondito e spero arrivando al più presto ai processi dove stabilire chi è colpevole e chi no».







LA RISPOSTA DI ALEMANNO



«Con Marino boom di affidamenti diretti senza appalto e lui si difende addossando la colpa a me.



Ma vi pare?». Lo scrive sul suo profilo Twitter Gianni Alemanno.</column>
        </table>
        <table name="tblWebData">
            <column name="Article">Nuove perquisizioni e acquisizioni di documenti nell'ambito dell'inchiesta «Mafia Capitale».



E' stata perquisita dai carabinieri anche l'abitazione di Alessandra Garrone, compagna di Salvatore Buzzi. L'operazione è partita dal vaglio della corrispondenza dal carcere di Buzzi, detenuto per associazione a delinquere con finalità mafiose e considerato braccio destro di Massimo Carminati, e ha portato alla perquisizione di alcune sedi di cooperative e dimore private. Sull'esito delle indagini per ora viene mantenuto il massimo riserbo.</column>
        </table>
        <table name="tblWebData">
            <column name="Article">«Crea forte preoccupazione l'infiltrazione della criminalità organizzata nel mondo del calcio, come emerge da una serie di episodi e di inchieste giudiziarie avviate di recente». È quanto afferma il procuratore generale presso la corte di Appello di Roma, Antonio Marini, nella sua relazione all'inaugurazione dell'anno giudiziario. «In questi ultimi anni i rapporti fra la criminalità organizzata - prosegue Marini - sono diventati sempre più stretti e connotati di ambiguità, soprattutto quelli con la tifoseria degli ultras. Un episodio di questo tipo si è verificato in occasione della finale di coppa Italia del 3 maggio con Gennaro De Tommaso, noto come &quot;Genny la carogna&quot;». Per il magistrato si tratta di «un fatto grave e sconcertante» che «dimostra come la violenza ultras dentro fuori gli stadi non è solo questione di ordine pubblico».



Aumento clamoroso dei reati legati alla prostituzione minorile, sensibile diminuzione delle rapine ma resta alto il numero delle estorsioni e l'endemico fenomeno dell'usura. È lo stato della giustizia a Roma e nel Lazio fotografato nella consueta inaugurazione dell'anno giudiziario. Il pg della corte d'Appello ha snocciolato cifre e puntato l'attenzione su alcune inchieste, in primis quella sulla Mafia Capitale, che hanno caratterizzato nell'ultimo anno l'attività di procura e tribunale e lanciato anche l'allarme sulle infiltrazioni della criminalità organizzata nel calcio.







«In questi ultimi anni i rapporti fra la criminalità organizzata - ha sottolineato - sono diventati sempre più stretti e connotati di ambiguità, soprattutto quelli con la tifoseria degli ultras. Un episodio di questo tipo si è verificato in occasione della finale di coppa Italia del 3 maggio con Gennaro De Tommaso, noto come »Genny la carogna«». «La situazione della giustizia penale nel distretto di Roma si è ulteriormente aggravata - ha detto Marini -. L'esempio emblematico è rappresentato dall'inchiesta Mafia Capitale dalla quale è emerso un sistema di complicità tra politica e criminalità, ampiamente strutturato, capillare e invasivo».







Il magistrato ha aggiunto che «l'inchiesta sul clan Carminati ha messo in luce il crescente intreccio tra mafia e corruzione: un'organizzazione di tipo mafioso capace di intimidire e corrompere politici di ogni schieramento». Altro filone su cui non abbassare la guardia, per il pg è quello della presunta minaccia terroristica di matrice jihadista verso la Capitale, ritenuta come culla del cristianesimo. Per Marini, è quindi «auspicabile l'istituzione di una Procura Nazionale Antiterrorismo al fine di rendere più efficace il coordinamento delle indagini non solo a livello nazionale ma soprattutto a livello internazionale».







Analizzando poi i numeri, da segnalare, proprio nell'anno in cui è scoppiato il caso delle baby squillo, l'impennata del fenomeno della prostituzione minorile. Secondo la relazione i procedimenti in questo ambito sono stati ben 190 a fronte dei 35 iscritti nel precedente anno giudiziario. «Si deve prendere atto di un incremento - afferma Marini - nelle nuove notizie di reato del 442 per cento». Sul fronte delle rapine nell'ultimo anno sono state denunciate 5013 rapine, un dato che è sensibilmente più basso rispetto a quello dell'anno precedente quando le denunce sono state 5453. Nonostante «la complessiva diminuzione - è detto nella relazione - quello delle rapine resta un preoccupante fenomeno delinquenziale diffuso. In particolare sono proseguite le rapine di orologi di valore».







Quanto alle estorsioni si registra un aumento «dei fatti denunciati passati da 794 a 922». Sensibile anche l'aumento delle usure arrivate a 251 rispetto alle 162 dell'anno precedente. Lo scenario che si presenta nella Capitale e anche quello di un patto «esplicito tra i gruppi criminali presenti a Roma» per «evitare contrasti» anche per quanto riguarda il narcotraffico. «Dalle indagini emerge», ha sottolineato Marini, un accordo «per evitare contrasti che degenerino in atti criminali eclatanti che rischierebbero di attirare l'attenzione degli inquirenti e dei media: meglio trovare un compromesso e continuare a fare affari».







Un altro tema, invece, è stato affrontato dal presidente della Corte d'Appello di Milano, Giovanni Canzio. «È mia ferma e personale opinione, tuttavia, che questa dura prova si poteva risparmiare al Capo dello Stato, alla magistratura stessa e alla Repubblica Italiana». Così Canzio interviene, nella relazione per l'anno giudiziario, sull'audizione di Giorgio Napolitano da parte dei giudici di Palermo. Il prsidente rivolge a Napolitano «un augurio deferente e affettuoso» per una persona di cui «abbiamo ammirato nell'esercizio del suo difficile mandato, il rigore morale e intellettuale, a difesa dei valori costituzionali della Repubblica Italiana».







E aggiunge: «Sento il dovere di rendere onore alla sua persona per avere, con equilibrio e saggezza, saputo salvaguardare la tenuta delle prerogative presidenziali insieme con i valori di indipendenza e autonomia della magistratura, tenendo la barra dritta sul crinale davvero impervio della sua recente audizione, nel palazzo del Quirinale, da parte dei giudici della Corte di Assise di Palermo».







«Non ho intenzione di commentare le dichiarazioni del presidente della corte d'appello di Milano, ma l'utilità della citazione a testimoniare dell'ex presidente della Repubblica Giorgio Napolitano è già stata oggetto di valutazione della corte d'assise di Palermo», replica il pm Nino Di Matteo, titolare del processo sulla trattativa Stato-mafia a proposito della dichiarazione del presidente della corte d'appello di Milano, Giovanni Canzio, che aveva definito 'evitabilè la citazione di Napolitano al processo sui presunti patti tra pezzi dello Stato e cosa nostra.</column>
        </table>
        <table name="tblWebData">
            <column name="Article">Un indagato spregiudicato «che mette al servizio dell'associazione criminale non solo la propria funzione, ma anche le proprie capacità di influenza sulle dinamiche politico/amministrative ed il proprio personale collegamento con il sindaco Alemanno». Lo scrive il tribunale del riesame circa l'ex ad di Ama Franco Panzironi.







var id=85025



Il collegio competente sulla legittimità delle misure restrittive ha depositato le motivazioni con le quali si è pronunciato sui ricorsi di 11 indagati nell'inchiesta su Mafia Capitale confermando il carcere per Panzironi, Luca Odevaine, Claudio Turella, Cristiano Guarnera, Giuseppe Ietto e Nadia Cerrito, modificando le misure per altri quattro ed annullando quella emessa nei confronti Franco Cancelli.







Circa Panzironi, accusato di associazione per delinquere di stampo mafioso, corruzione e turbativa d'asta, il tribunale del Riesame afferma essere soggetto che «riceve elargizioni continue, quasi una sorta di retribuzione da parte del sodalizio, quale compenso per il mercimonio della sua funzione e di quelle degli altri pubblici ufficiali che in Ama agivano sotto la sua direzione».







Il ruolo di Odevaine «Luca Odevaine mostra di avere in spregio ogni principio di fedeltà e di buona amministrazione che dovrebbe condurre la sua opera», scrivono inoltre i giudici sottolineando che Odevaine ha percepito dal clan Carminati «in maniera continuativa denaro come prezzo della propria opera di funzionario pubblico». L'ex capo della polizia provinciale di Roma «non prova alcun senso di disagio per i propri comportamenti sconvenienti e riprovevoli che antepongono l'interesse personale e quello degli imprenditori che lo corrompono alle esigenze umanitarie che sono sottese alle decisioni che influenza per la propria funzione al Tavolo».</column>
        </table>
        <table name="tblWebData">
            <column name="Article">«Siamo i lavoratori del verde della Cooperativa 29 Giugno che fino a 15 giorni fa curavano la manutenzione dei giardini di Piazza Vittorio e del Parco di Colle Oppio. Dal Dipartimento (del Comune, ndr) siamo stati informati telefonicamente di interrompere il servizio perchè per via di 'Mafia Capitalè nè si è più graditi nè si ritiene opportuno farci proseguire l'intervento svolto ininterrottamente e con attestati di stima negli ultimi anni». È quanto si legge in una lettera agli assessori capitolini di un gruppo di lavoratori della coop di Salvatore Buzzi, arrestato come presunto braccio imprenditoriale di Massimo Carminati.



«Abbiamo compreso le ragioni di autotutela dell' Amministrazione che già nell'immediatezza degli arresti dichiarava tramite l'Assessore Marino che erano sospesi gare ed affidamenti sul verde pubblico, che occorreva approfondire, individuare responsabilità e giungere al ripristino della legalità e del rispetto delle regole - scrivono -. Ebbene: ci fate capire quale procedura è stata adottata per sostituire la Cooperativa 29 Giugno con una Srl nei lavori del verde di Piazza Vittorio e Colle Oppio?».







«Ancora una volta vogliamo ribadire: per noi è fondamentale la difesa del posto di lavoro attraverso la nostra cooperativa o tramite altri strumenti, perchè i lavoratori sono altro rispetto alle notizie di stampa che riguardano i loro ex dirigenti - dicono i lavoratori della 29 Giugno -. Altrettanto importante è, però, che si tenga conto della valenza della Cooperazione Sociale che ha occupato e dato dignità a persone non immediatamente ricollocabili: qual è allora - si chiede nella missiva - il senso di sostituire una cooperativa sociale con una Srl?».







«Ieri sono state annunciate la prossima applicazione di Trasparenza e nuove regole sugli appalti, ci auguriamo che ciò valga anche per il verde di Piazza Vittorio e Colle Oppio e prossimamente per le Ville Storiche. Noi siamo per la legalità ma che ciò valga per tutti e tutto».</column>
        </table>
        <table name="tblWebData">
            <column name="Article">A poco meno di due mesi dallo scoppio dell'inchiesta su Mafia Capitale, la giunta Marino vara nuove regole per la trasparenza degli appalti. Una memoria firmata dal neo-assessore alla Legalità, Alfonso Sabella, prevede, tra le altre cose, lo stop al ricorso al meccanismo degli appalti senza gara, tranne nei casi in cui ci sia effettiva emergenza, e la rotazione dei componenti delle commissioni giudicatrici.



«Con questa norma cambia davvero tutto - rivendica Ignazio Marino - sarà impossibile che accada di nuovo che quel 'mondo di mezzò possa infiltrarsi negli uffici, nei municipi e in qualche modo utilizzare malamente i fondi pubblici derivanti dalle tasse dei cittadini».







Stamattina il presidente dell'Autorità nazionale Anticorruzione Raffaele Cantone ha accompagnato in Campidoglio gli ispettori che esamineranno in collaborazione con l'amministrazione comunale le procedure negoziate di appalto bandite da Roma Capitale a partire dal 2010. «Gli appalti su cui abbiamo chiesto la collaborazione e l'affiancamento alla struttura del presidente Cantone sono negli ultimi cinque anni circa 13 mila - risponde il primo cittadino a chi gli chiede una stima degli appalti 'sospettì - ma quelli che abbiamo fisicamente consegnato su supporto informatico questa mattina al generale Carofiglio della Gdf e al presidente Cantone sono 120, meno dell'1% degli appalti complessivi».







Il sindaco, che presenta il pacchetto di misure insieme a Sabella, parla di una vera e propria «rivoluzione», che si applicherà da subito a Campidoglio e municipi e che si vuole estendere anche alle aziende municipalizzate. «Questo atto è un nuovo modo di impostare il sistema di pubbliche commesse e si basa su tre linee guida: assoluta necessità di una programmazione che consentirà di uscire dalle 'emergenze programmatè - spiega l'assessore -; un maggior coinvolgimento della politica nella fase di programmazione e monitoraggio degli interventi; l'estensione di garanzie anche a gare che sfuggono dalla pubblica evidenza».







Per le cosiddette gare «informali», ad esempio, si richiede agli operatori che vi partecipano di dichiarare i finanziamenti effettuati, nell'anno precedente, a partiti o esponenti politici, fondazioni, associazioni, onlus, consorzi collegati a partiti. Il provvedimento punta a mettere un argine alla discrezionalità per tutte le procedure diverse da quelle aperte: «la scelta delle imprese e cooperative da invitare sarà affidata a un sorteggio casuale a rotazione all'interno di elenchi accreditati». Tra gli elementi innovativi c'è anche la creazione di un albo dei membri delle commissioni giudicatrici «che verranno sorteggiati a rotazione per ogni singola gara».</column>
        </table>
        <table name="tblWebData">
            <column name="Article">«Nell'Ama (l'azienda municipale ambiente di Roma, ndr) il fenomeno corruttivo ha raggiunto la massima espressione inquinando tutte le gare di appalto». Lo scrivono i giudici del Riesame nelle motivazioni con cui hanno ribadito il carcere per Salvatore Buzzi e disposto i domiciliari per l'ex dg dell'Ama, Giovanni Fiscon.







Per i giudici l'Ama «piuttosto che improntare la propria attività a criteri di imparzialità e buon andamento della Pa, ha intrattenuto con le cooperative di Buzzi rapporti basati sulla corruzione».







Tra Buzzi e Fiscon, secondo i giudici, avvenivano «frenetici scambi di sms e gli incontri, denotano l'esistenza di interrelazioni e contatti del tutto anomali nel corso di una procedura di aggiudicazione di un appalto». Sull'ex dg Ama Fiscon, si legge, «non è stata individuata specifica utilità conseguita per la sua opera in favore dell'associazione criminale se si esclude la promessa di pulizia nel proprio appartamento» e «sussistono dubbi in ordine al riconoscimento dell'aggravante mafiosa» perchè «non emergono indizi univoci in ordine alla coscienza di agevolare l'associazione».







Buzzi «una minaccia per le istituzioni». Salvatore Buzzi rappresenta «una concreta minaccia per le istituzioni». È quanto scrivono i giudici del tribunale del Riesame nelle motivazioni con cui hanno respinto la richiesta di scarcerazione del braccio destro di Massimo Carminati aggiungendo che «è pericoloso per la società a tutti i livelli».







Per i magistrati Buzzi, l'uomo delle cooperative romane, «è persona pericolosa: la sua capacità di infiltrazione nel settore politico-imprenditoriale-economico attraverso la complicità di Carminati, del quale sfrutta la pregressa fama criminale e utilizzando la corruzione dei pubblici funzionari, è palese e costituisce una concreta minaccia per le istituzioni». I giudici del Riesame sottolineano come Buzzi «è determinato a fare affari in ogni campo arrivando anche a sfruttare a vantaggio proprio e dell'associazione le drammatiche vicenda dei migranti e dei richiedenti asilo».</column>
        </table>
        <table name="tblWebData">
            <column name="Article">«Sono abbastanza abituato» a ricevere minacce. «Continuo a fare la stessa vita che ho sempre fatto» e «la compagnia con cui mi accompagno è la scorta. È difficile dire che mi sento intoccabile, ma faccio in modo il più possibile di esserlo».







Ha esordito così il presidente dell'Autorità anticorruzione, Raffaele Cantone, nel corso de L'intervista di Maria Latella su Sky Tg24.







Nel corso dell'intervista, Cantone si è soffermato sulla vicenda Mafia Capitale, in particolare parlando di Salvatore Buzzi. Quest'ultimo, per Cantone,«è riuscito veramente ad avere una doppia vita tipo Dottor Jekyll e Mister Hyde. È una vicenda che ha inquietato moltissimo. Buzzi era frequentatore di ambienti importanti malgrado fosse stato condannato per un omicidio. Ovviamente attendiamo le sentenze, ma se dovesse essere confermato questo meccanismo, veramente lui era in grado di cambiare posizione. Lo scenario che emerge dal caso di &quot;mafia capitale&quot; è sicuramente poco atteso da chi da troppo tempo aveva sottovalutato il rischio di infiltrazioni criminali nella capitale. Si tratta di una vicenda veramente inquietante, perché mette insieme tutti i pezzi della politica, moltissimi pezzi dell'amministrazione e vede soprattutto un pezzo della politica asservita a un sistema criminale a metà tra mafia e fatti corruttivi e organi di criminalità organizzata.







MaCantone ha parlato anche di Expo, e in particolare del metodo dei controlli utilizzato per l'evento, che secondo lui potrebbe diventare «esportabile»: «In questi giorni abbiamo fatto un incontro con l'Ocse che ci ha riconosciuto che i nostri controlli sono efficaci, che il metodo Expo non è solo delle tangenti ma dei controlli che stiamo facendo, e forse diventerà un metodo esportabile in altre realtà del mondo», ha sottolineato.







Il presidente dell'Autorità anticorruzione ha poi parlato di evasione fiscale: «È oggettivamente e enormemente sottovalutata, in un sistema che è farraginosissimo nella capacità di recuperare il danaro. Il paradosso è che, quasi sempre, il maggior recupero fiscale avviene dopo le indagini penali, il che è un limite del nostro sistema». Quanto alla misura &quot;salva-Berlusconi&quot;, Cantone ha ricordato che quel provvedimento è stato ritirato, quindi «aspettiamo di vedere come sarà ripresentato. Credo sia giusto che per i reati fiscali sia fissata una soglia, un quantitativo oltre il quale è giusto che ci sia la punibilità. Per fatti minori invece non è giusto che intervenga il giudice penale». Il presidente si è detto «convinto che i quantitativi devono essere stabiliti con regole e non in percentuale. I meccanismi percentuali finiscono per creare il rischio di punire in modo diverso a secondo del diverso livello di ricchezza. Cioè, più sei ricco più paradossalmente non rischi penalmente».</column>
        </table>
    </database>
</pma_xml_export>