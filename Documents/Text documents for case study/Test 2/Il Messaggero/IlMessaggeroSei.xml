<?xml version="1.0" encoding="utf-8"?>
<!--
- phpMyAdmin XML Dump
- version 4.5.0.2
- https://www.phpmyadmin.net
-
- Host: localhost
- Creato il: Mag 21, 2016 alle 11:09
- Versione del server: 10.0.17-MariaDB
- Versione PHP: 5.6.14
-->

<pma_xml_export version="1.0">
    <!--
    - Database: 'IL MESSAGGERO'
    -->
    <database name="IL MESSAGGERO">
        <!-- Tabella tblWebData -->
        <table name="tblWebData">
            <column name="Article">Non più o non solo traffico di stupefacenti, ma anche spaccio di vestiti usati. Quelli che normalmente finiscono nei cassonetti gialli, in teoria destinati ad opere di bene e che invece, venivano venduti a caro prezzo in particolare in Africa ed Europa dell'Est. Gli ultimi affari di una organizzazione che aveva al suo vertice il boss della camorra Pietro Cozzolino sono al centro dell'inchiesta della Squadra mobile di Roma guidata da Renato Cortese: quattordici persone accusate di traffico illecito di rifiuti e associazione per delinquere sono finiti agli arresti ieri mattina.







GUADAGNI PER 1,5 MILIONI



La principale delle società finite nell'inchiesta, la B&amp;D Technology fatturava 1.225.000 di euro per 3.190 tonnellate di vestiti usati. Mentre la cooperativa sociale «Lapemaia», nei soli primi otto mesi del 2012, hanno venduto all'estero 3.934.015 kg di abiti usati, fatturando quasi un milione di euro, (785.585,15) e incassandone in nero altri, 600mila. Cambiando costantemente i punti di raccolta e di stoccaggio dei vestiti, gli uomini di Cozzolino - esponente di un clan di Ercolano con un passato nel traffico di stupefacenti - riuscivano ad evitare di igienizzare e disinfettare gli abiti come sarebbe previsto. I tessuti a quel punto non potevano più essere riutilizzati in Italia ma finivano all'estero, in particolare in Ucraina e Tunisia.







I RAPPORTI CON BUZZI



L'organizzazione si avvantaggiava di «compiacenze politiche e collaudati meccanismi procedurali di facilitazione degli affidi», scrive nell'ordinanza di custodia cautelare il gip Simonetta d'Alessandro. Per gli affari che passavano da Roma (ma il giro coinvolge anche Abruzzo e Campania) a decidere era Ama Spa. Impossibile, scrive il pool della Dda guidato da Michele Prestipino, ipotizzare che l'affare avvenisse senza il benestare di Mafia Capitale e quindi di Massimo Carminati e il capo delle cooperative sociali Salvatore Buzzi. «Chi vuole vincere non paga più, come un tempo, solo alla Pubblica Amministrazione, in un contesto che è solo corruttivo, ma paga al titolare di poteri di fatto all'interno della Pubblica Amministrazione, poteri che sono correlati al dominio della strada», scrive D'Alessandro. Al momento di discutere del bando del 2013, per la raccolta dei vestiti dei «cassonetti gialli» per conto di Ama Spa, due degli indagati si contattano freneticamente per raggiungere un accordo, da un lato la moglie della cooperativa Sol. Co. e, dall'altro, il presidente del consorzio, Mario Monge: «E' quest'ultimo a comunicare con Buzzi - scrive il gip - il livello è apicale, e a poter interloquire con il vertice del sistema».







LO SCAMBIO



La prova dell'accordo sarebbe nel fatto che la società di Monge, poco prima di vincere l'appalto sugli ”stracci” ha rinunciato ad un affare centrale per Mafia capitale, la raccolta del multi materiale: «Monge si è precipitato a ritrarsi, consapevole degli amplissimi poteri decisionali di Buzzi, e ha ricevuto, quindi, la ricompensa, ad apertura delle buste compiuta, ma a gara ancora non aggiudicata, dell'assegnazione del bando del rifiuto tessile, anche a Sol. Co.».</column>
        </table>
        <table name="tblWebData">
            <column name="Article">Nel ripercorrere le tappe più significative della lunga presidenza di Giorgio Napolitano incastonate, ovviamente, nel più ampio spettro di una lunga vita contrassegnata da una forte, inestinguibile, passione per la politica non si può evitare di concentrare subito l'attenzione sull'ultimo tratto di questa straordinaria avventura: quello del «bis» al Quirinale. Un tratto - va ricordato - destinato a far entrare di diritto Napolitano negli annali della storia repubblicana come primo (e chissà? forse unico) presidente ad ottenere l'investitura di un secondo mandato. E' stato detto in varie occasioni che lo stesso Napolitano non voleva assolutamente questo impegno supplementare e aveva fatto di tutto per evitarlo. Lo aveva accettato soltanto perché si era reso conto che non vi erano alternative praticabili di fronte ad un'impasse dei principali partiti in conseguenza di un voto popolare che aveva in pratica spaccato le Camere in tre.







LE CONDIZIONI



Aveva posto condizioni precise per il suo «sì» spingendo i partiti a realizzare quelle riforme ormai inderogabili, forse consapevole - in cuor suo - che ben presto qualcuno avrebbe dimenticato o meglio avrebbe fatto finto di dimenticare quella richiesta corale di ricandidatura. Avrebbero prevalso le ragioni più mediocri della polemica politica. Così è accaduto che proprio questa seconda (e non richiesta) parte di mandato si è trasformata per Napolitano nella fase più difficile e forse più amara della sua lunga attività al servizio delle istituzioni in cui gli attacchi, i veleni sovente gratuiti, hanno preso come bersaglio il Quirinale fino al punto che qualche forza politica - non si sa bene neanche con quale fondamento giuridico-costituzionale - ha avviato una procedura d'«impeachment» nei confronti del Capo dello Stato, destinata peraltro ad essere rapidamente archiviata. Beninteso, questa campagna di calunnie, di attacchi, alimentata dai grillini e sostenuta anche dalle pattuglie berlusconiane (forse come risposta per una presunta, mancata, disponibilità del Colle a bloccare la decadenza del Cavaliere da senatore ovvero a concedergli la grazia «motu proprio» dopo la condanna al processo Mediaset) non ha turbato più di tanto Napolitano. Egli non ha mancato di replicare con fermezza alle accuse, sottolineando il carattere temporaneo della sua rielezione, condizionata alla volontà delle forze politiche di procedere rapidamente sulla strada delle riforme istituzionali (fine del bicameralismo paritario, riduzione del numero dei parlamentari) e di una nuova legge elettorale sostitutiva del Porcellum. E in qualche modo la scossa impressa da Renzi alle riforme, dopo il «patto» con Berlusconi per l'Italicum e il nuovo Senato, ha allieviato le pene di Napolitano, dimostrando l'esattezza della sua diagnosi. Anche se poi sono state le ragioni dell'età avanzata ad indurlo a lasciare anzitempo l'incarico, dopo il semestre di presidenza italiana nell'Ue.







Certo, le ultime battaglie hanno lasciato il segno, anche perché si sono accompagnate ad una lunga stagione di crisi economico-sociale e di recessione in cui gran parte delle famiglie italiane ha dovuto tirare la cinghia e la disoccupazione, soprattutto quella giovanile, ha toccato livelli record. Ebbene, per tutto questo periodo il Quirinale ha rappresentato uno dei pochi punti di riferimento autorevoli, in Italia e all'estero.







Napolitano è stato costretto a svolgere un ruolo di supplenza soprattutto per mettere al riparo il Paese dagli attacchi della speculazione internazionale. La debolezza delle altre istituzioni (governo, partiti, Parlamento) ha rafforzato oltremisura il ruolo del Colle, spingendo qualche costituzionalista a parlare di un presidenzialismo di fatto.







Ma non era questo lo scopo che Giorgio Napolitano si era prefisso il 15 maggio 2006 quando venne eletto capo dello Stato. Ci arrivava a quasi ottantuno anni dopo che Carlo Azeglio Ciampi pochi mesi prima lo aveva nominato senatore a vita. Era il coronamento di una «lunga marcia» attraverso le istituzioni di un comunista non ortodosso che aveva vissuto in trincea tutte le fasi della Prima Repubblica.







LA FORMAZIONE ANTIFASCISTA



Si era formato politicamente nella Napoli antifascista dell'immediato secondo dopoguerra (dopo essersi laureato in giurisprudenza) con una cerchia di amici intellettuali (da Barendson a Ghirelli, da Francesco Rosi a Raffaele La Capria) che sembravano più attratti dalle sirene dell'arte e dello spettacolo che non da quelle della politica. Entrò nel Pci nel 1948 e ne divenne solerte funzionario pur avendo poca dimestichezza con Marx e con il suo Capitale. «Entrai nel partito senza sapere molto di marxismo e dei suoi sacri testi», confesserà molti anni dopo in un'intervista.







I primi segnali di inquietudine verso il centralismo democratico togliattiano e la cieca obbedienza all'Urss, risalgono ai primi anni Sessanta quando entra nel gotha del partito, dopo aver sposato un'avvocatessa marchigiana Clio Bittoni (che sarà la sua compagna di una vita). I fatti di Praga del '68 segnano uno spartiacque nell'esperienza critica di Napolitano che successivamente appoggia la linea del «compromesso storico» di Berlinguer almeno fino a quando non ne stigmatizza i limiti tattici, rivendicando a nome della corrente «migliorista» una svolta del partito in senso socialdemocratico. Nel 1978, come responsabile della politica economica del Pci, Napolitano è il primo dirigente comunista ad ottenere il visto per entrare negli Stati Uniti. E' un altro momento di svolta nella sua esperienza politica sempre più insofferente per l'arroccamento ideologico del Pci.







LE ISTITUZIONI



Le distanze si faranno sempre più profonde fino alla svolta di Occhetto con la nascita del Pds, sulle macerie del muro di Berlino e del crollo dell'impero comunista. La fase della milizia politica era conclusa. Si apriva quella di uomo al servizio delle istituzioni: come presidente della Camera negli anni roventi di Tangentopoli, come ministro dell'Interno nel governo Prodi nel 1996 e quindi come presidente della commissione Affari costituzionali del Parlamento europeo fino alla chiamata come undicesimo presidente della Repubblica, successore di Carlo Azeglio Ciampi.







La sua elezione - avvenuta all'indomani di una prova elettorale che aveva spaccato il Parlamento in due con la vittoria di misura del centro-sinistra - era la prova della definitiva archiviazione della «guerra fredda». Ma Napolitano disse subito che sarebbe stato «il Presidente di tutti». Avrebbe fatto dell'imparzialità un dogma assoluto. Così è stato, almeno fino ad un certo punto. L'aveva voluto sottolineare anche nella prefazione alla nuova edizione laterziana della sua autobiografia politica (pubblicata nel febbraio del 2008): «Resi subito evidente che avrei avuto come sola bussola il rispetto dei principi e degli equilibri costituzionali».



Beninteso: ciò non significa che Napolitano anche nell'esercizio del mandato presidenz</column>
        </table>
        <table name="tblWebData">
            <column name="Article">La giustizia è pronta a metter mano sulla fortuna del boss Ernesto Diotallevi. Il procuratore capo di Roma, Giuseppe Pignatone, e i tre pm che indagano su Mafia Capitale, Luca Tescaroli Paolo Ielo e Giuseppe Cascini, hanno chiesto alla sezione per le misure di prevenzione del Tribunale di sorveglianza la confisca di beni per 100 milioni di euro riconducibili a Diotallevi, il 70enne mai pentito considerato per anni il raccordo con Cosa Nostra, e ora ritenuto ponte con la mafia romana.



In passato quasi sempre assolto, Diotallevi ora è libero, ma col rischio, appunto, di perdere il patrimonio accumulato, con molte ombre, in 50 anni di attività, e sequestrato in cinque tranche dal Gico della Guardia di finanza e dal Ros dei carabinieri. L'udienza è fissata per il 26 gennaio prossimo.







GLI IMMOBILI



Intanto il boss è finito sotto inchiesta per associazione a delinquere di stampo mafioso perché ritenuto, con Giovanni De Carlo, noto come &quot;Giovannone&quot;, referente di Cosa Nostra nella banda romana capeggiata da Massimo Carminati. Tra i beni riconducibili a Diotallevi che potrebbero diventare di Stato, una lussuosa casa a Fontana di Trevi, dove di recente è stato trovato un vero tesoro d'arte; sette immobili a Olbia facenti parte di un complesso turistico, una casa nel complesso &quot;Villaggio Porto Rotondo&quot; e quote di alcune società.



Una fortuna che Diotallevi ha cominciato a immagazzinare dagli anni Settanta, secondo l'accusa, grazie a società non operative e all'intestazione dei beni alla moglie e a vari prestanome. Come per gli appartamenti acquistati, in pieno centro a Roma, in via San Vincenzo de' Paoli, dai figli a fine anni Ottanta. Leonardo e Mario avevano 10 e 5 anni. «Tali risultanze attestano inequivocabilmente che l'immobile in argomento è stato acquistato dai Diotallevi» è la conclusione dei magistrati, «i quali risiedono presso di esso, attraverso lo schermo societario costituito dalla società Diodone srl». A tal proposito i pm hanno riportato nella richiesta della maxiconfisca le dichiarazioni del '93 del collaboratore di giustizia Tommaso Buscetta, «che consentono», hanno sottolineato «di rafforzare oltremodo la convinzione dell'impiego di risorse illecite per l'acquisto dell'immobile in questione».



«Ricordo - dichiarò il pentito - che, all'epoca, per i discorsi che facevano tra Calò' e Diotallevi, quest'ultimo era in trattative per l'acquisto di una villa al centro di Roma, nella zona dove c'è la grande scalinata. Il problema del Diotallevi, ricordo, era quello di giustificare la provenienza del denaro necessario all'acquisto della villa, valutata circa novecento milioni di lire».







I SEQUESTRI



L'ultimo sequestro di prevenzione è stato eseguito dai finanzieri a settembre. Sequestrato il cento per cento del capitale sociale e relative quote societarie della Immobiliare del molo Srl, con sede a Olbia, in località Porto Rotondo, che svolgeva mediazione immobiliare, e una casa di Olbia nel complesso immobiliare Villaggio Porto Rotondo. Sulla carta Diotallevi risulta proprietario solo di una Smart, di una Fiat Cinquecento e di quote di una piccola società.</column>
        </table>
        <table name="tblWebData">
            <column name="Article">RIETI - Giunta Petrangeli, non c’è solo il caso Miccadei a scuotere sindaco e maggioranza. Un altro vulnus potrebbe aprirsi per le conferme - ufficiose ma certe - di un incontro in Comune sul destino del mattatoio tra sindaco, dirigente e Salvatore Buzzi e sua moglie, pochi giorni prima che scoppiasse lo scandalo di Mafia Capitale che ha portato in carcere lo stesso Buzzi per associazione a delinquere di stampo mafioso. A mettere nero su bianco voci che da settimane giravano in città era stato, il 23 dicembre scorso, il consigliere comunale Luigi Gerbino con un’interrogazione che aspetta ancora una risposta.







Ora Il Messaggero è in grado di confermare quanto pubblicato il 4 gennaio, e cioè che l’incontro ci fu e si svolse in due riprese, presente anche il dirigente che da anni si occupa del mattatoio. Al centro dei colloqui c’era la gara per l’affidamento della gestione della struttura, gara che il Comune non ha ancora bandito ma che dovrà fare al più presto non potendo procedere oltre con le proroghe all’attuale gestore, la cooperativa Onda sociale.







C’è dunque la conferma che Buzzi, con la sua 29 Giugno, era interessato alla gestione del mattatoio reatino e per questo ebbe un incontro durato ore col dirigente e poi con Petrangeli. Il sindaco parla di voci destituite da ogni fondamento e ripete che l’amministrazione comunale non ha nessun rapporto con Buzzi o con cooperative legate alla 29 Giugno.







Ma se quell’incontro in municipio c’è stato - come risulta a Il Messaggero - e ha avuto altre figure presenti (oltre che testimoni) sarebbe il caso di spiegare a viso aperto come andarono le cose.







IL CASO MICCADEI



Intanto, la minoranza è a un passo dall’undicesima firma necessaria per chiedere la convocazione del consiglio comunale per la sfiducia a Miccadei, sulla cui permanenza alla presidenza della commissione Bilancio anche la maggioranza si è diametralmente spaccata. Il consigliere Walter Sabetta tentenna ancora ma Andrea Sebastiani è fiducioso. E domani torna sul ring il centrosinistra, per decidere se il «soldato» Miccadei va salvato (o sacrificato).</column>
        </table>
        <table name="tblWebData">
            <column name="Article">Sorveglianza speciale, obbligo di soggiorno per tre anni e confisca dei beni sequestrati per circa 300 milioni di euro. È quanto chiesto dalla procura di Roma alla sezione Misure di Prevenzione del tribunale di Sorveglianza per i principali indagati, una decina, nell'inchiesta su Mafia Capitale.



var id=85025



L'iniziativa dei pm Paolo Ielo, Luca Tescaroli e Giuseppe Cascini riguarda Massimo Carminati, capo dell'associazione per delinquere di stampo mafioso, Salvatore Buzzi, ras delle cooperative, Cristiano Guarnera e Agostino Gaglianone, imprenditori, Riccardo Brugia e Matteo Calvio, ritenuti stretti collaboratori di Carminati, Roberto Lacopo, gestore del distributore di benzina di Corso Francia dove si riunivano gli indagati, Giovanni De Carlo, boss emergente della criminalità romana, Fabio Gaudenzi, addetto all'investimento dei proventi del gruppo criminale, e Riccardo Mancini, ex ad dell'Ente Eur.







Le richieste sono state fatte nella prospettiva che gli indagati tornino liberi prima delle eventuali sentenze definitive. Tra questi anche Mancini che ha già ottenuto la rimessione in libertà dal tribunale del Riesame, ma che rimane indagato per associazione a delinquere di stampo mafioso. Oggi, con la costituzione delle parti, si è tenuta la prima udienza. La prossima è fissata per l'11 maggio prossimo.</column>
        </table>
        <table name="tblWebData">
            <column name="Article">ROMA - Atti al pm per nuove indagini sulla morte di Stefano Cucchi. Questo scrivono i giudici della Corte d'Assise d'Appello di Roma nella motivazione della sentenza, con la quale nell'ottobre scorso sono stati assolti tutti gli imputati. Per i giudici Cucchi è stato picchiato ma non si conoscono le cause della morte.



var id=82284



Per i giudici d'appello non ci sono dubbi che Stefano Cucchi, arrestato nell'ottobre 2009 e morto una settimana all'ospedale Sandro Pertini di Roma, fu picchiato ma sottolineano che non si conoscono le cause della morte. Per i giudici, presieduti da Mario Lucio D'Andria con Agatella Giuffrida, «le lesioni subite dal Cucchi debbono essere necessariamente collegate a un'azione di percosse; e comunque da un'azione volontaria, anche una spinta, che abbia provocato la caduta a terra, con impatto sia del coccige che della testa contro una parete o contro il pavimento».











INDAGINI NON SOLO SU AGENTI «È opportuna la trasmissione della sentenza al Pm perché valuti la possibilità di svolgere nuove indagini per accertare eventuali responsabilità di persone diverse dagli agenti di polizia penitenziaria». Così i giudici nelle motivazioni della sentenza che ha assolto tre agenti penitenziari e medici e infermieri.







LA SORELLA «Ho come la sensazione che comunque con questo fascicolo si faranno indagini per dimostrare che i due pm del primo processo hanno fatto tutto benissimo. Ciò a dispetto dell'evidenza dei fatti sotto gli occhi di tutti. Meglio se a raggiungere questo risultato potrà essere un valente magistrato anti mafia. Magari sotto scorta. Allora nessuno potrà dire nulla. Nessuno». Lo ha scritto Ilaria Cucchi su Facebook prima che uscissero le motivazioni della sentenza. «Un fascicolo senza indagati, un cosiddetto modello 45, e cioè contenente una pseudo notizia di reato - scrive - Si! Pseudo notizia di reato, per la quale non sarebbe neppure necessaria la richiesta al Giudice di archiviazione. Potrebbe essere in qualsiasi momento cestinata. Quanto vale la morte di Stefano Cucchi di fronte a questi meccanismi? - si chiede la sorella del giovane morto -. Mafia capitale, lotta alla ndrangheta. Inchieste eroiche e preziose. Necessarie. Ma la morte di un tossico di fronte al prestigio di due magistrati non vale nulla. Di fronte a questi grandi scenari ed a questi grandi temi scompare. Ma io non ci sto. La vita di una persona che viene consegnata alle mani dello Stato viva ed in ottima salute e che viene restituita ai suoi famigliari, dopo il crudele gioco della sberla del soldato, morta ed in quelle terribili condizioni, deve valere almeno il riconoscimento e l'ammissione che i due pm hanno sbagliato - conclude -. Deve almeno valere le scuse dell'ufficio. Se la procura non riesce a fare autocritica con



quale autorevolezza può farla agli altri cittadini?».</column>
        </table>
        <table name="tblWebData">
            <column name="Article">I grillini non mollano e tornano a chiedere al prefetto lo scioglimento del Comune di Roma, dopo l'inchiesta Mafia Capitale. Questa mattina la marcia dei pentastellati, consiglieri comunali e deputati, dal Campidoglio a Palazzo Valentini per consegnare nuova documentazione raccolta sulla mafia fasciocomunista che ha travolto Palazzo Senatorio.







Mattatore il deputato del M5S Alessandro Di Battista: «Noi riteniamo che questa consiliatura sia direttamente o indirettamente coinvolta. Ci sono persone coinvolte che si sono dimesse. Politicamente anche questa giunta è coinvolta».







I pentastellati sono arrivati in Prefettura con diversi pacchi e accompagnati da militanti che mostravano cartelli &quot;Fuori la mafia da Roma&quot;. «Si tratta dei documenti raccolti in un anno e mezzo di consiliatura comunale e municipale - spiegano - degli atti di sindacato ispettivo presentati in Parlamento e delle segnalazioni, esaminate e verificate, giunte per e-mail. Il M5S, unica forza politica non coinvolta nello scandalo, non intende mollare di un centimetro la presa su questa vicenda, che ha scoperchiato un sistema criminale-clientelare tentacolare e senza fondo».











Il 24 gennaio invece la protesta diventerà spettacolo: alle 17 in piazza S.S. Apostoli scatta la &quot;Notte della legalità&quot;. In uno strano connubio tra fiction e realtà veranno letti e recitati gli atti dell'inchiesta Mafia Capitale proprio dai protagonisti della fiction e del film Romanzo Criminale, a partire dall'attore Claudio Santamaria. Saranno presenti anche Sabina Guzzanti, Fedez, Salvatore Borsellino, Ferdinando Imposimato, Enrico Montesano, Andrea Sartoretti.</column>
        </table>
        <table name="tblWebData">
            <column name="Article">LATINA - Si cerca un luogo dove viene tenuto &quot;u ferru&quot;, vale a dire pistole e fucili. E' quello della 'ndrangheta coinvolta nell'indagine Mafia capitale. Restano in carcere Rocco Rotolo - arrestato un mese fa ad Aprilia - e Salvatore Ruggiero, mentre dai documenti del Riesame emerge non solo che da anni la mafia di Roma è in affari con la grande malavita calabrese ma dispone anche di un arsenale. Ne parla in maniera esplicita proprio Rotolo. I giudici del Riesame scrivono che &quot;purtroppo non è stato trovato ma è certo che esista attesa la dovizia di particolari espressi&quot;. Ed è certo che i carabinieri lo stiano cercando. Anche in provincia di Latina.







Approfondimenti sull'edizione cartacea e sul Messaggero digital</column>
        </table>
        <table name="tblWebData">
            <column name="Article">«Il clan di Massimo Carminati è da anni in affari con il clan 'ndranghetista dei Mancuso di Limbadi». Lo ribadiscono i giudici del Tribunale del Riesame nelle motivazioni alla decisione di respingere la richiesta di scarcerazione per Rocco Rotolo e Salvatore Ruggiero, i due indagati arrestati un mese fa.







Secondo i magistrati, Carminati con Salvatore Buzzi aveva costituito la coop Santo Stefano, onlus destinata a gestire l'appalto per la pulizia del mercato Esquilino. «La nascita della cooperativa - si legge - avrebbe costituito la conferma del rapporto tra l'associazione mafiosa romana e il clan Mancuso che aveva già portato a proficui affari in Calabria». Rotolo e Ruggiero «sarebbero stati di fatto accreditati su richiesta di Buzzi presso la famiglia Mancuso che come proprio referente per le attività a Roma aveva indicato l'imprenditore Giovanni Campenni».







In numerose conversazioni intercettate dai carabinieri del Ros, emerge come Rotolo, dipendente della cooperativa 29 giugno fin dal 2009 e Ruggiero, dipendente della stessa cooperativa salvo poi passare formalmente dal 2009 alla Roma Multiservizi, spa presieduta da Franco Panzironi, siano definiti 'ndranghetisti da Buzzi.







I due indagati, scrive il Riesame, sono «soggetti pericolosi per la collettività e da sempre gravitanti nell'ambito di organizzazioni criminali organizzate». I giudici ricostruiscono la storia criminale dei due a cui viene contestata l'associazione per delinquere di stampo mafioso. Su Ruggiero, in particolare, il tribunale scrive che «sin dagli anni 90 aveva frequentazioni con elementi di spicco della 'ndrangheta calabrese e in particolare con Girolamo Mole detto U Gangiu» mentre Rotolo «risulta collegato, e non solo per ragioni di parentela, con il clan Piromalli di Gioia Tauro». Per il riesame, «entrambi gli indagati trasferitisi a Roma non hanno evidentemente perduto i contatti con la criminalità



organizzata calabrese tanto da avere accettato l'incarico da parte di Buzzi di prendere contatto con la cosca Mancuso di Limbadi». Per i magistrati romani, i due «avevano a disposizione anche armi».</column>
        </table>
        <table name="tblWebData">
            <column name="Article">Erano quasi vent’anni che girava la ”voce” che nell’hinterland nord della Capitale ci fosse la presenza della ’ndrangheta. Oggi se ne ha la certezza grazie a un’operazione della squadra mobile di Renato Cortese, che continua a sferrare colpi alle mafie presenti nella Capitale. Più di 100 milioni di beni sequestrati. All’alba sono finiti in manette due boss che, secondo gli investigatori, rappresentano la quintessenza della mafia calabrese, fra le più potenti al mondo. Sono stati arrestati i capi Antonio Scriva, Domenico Morabito mentre è ricercato Antonio Domenico Mollica, altro pezzo da novanta delle “’ndrine”.







I tre fanno parte di uno storico cartello calabrese che contrapposto ad altre famiglie, negli anni’80, provocò una faida (cosiddetta di Motticella) di oltre 50 persone morte ammazzate nei territorio di Africo, Bruzzano, Zeffirio. Proprio a causa della guerra di mafia, i boss, a fine anni ’80, si sono insediati stabilmente a nord di Roma infiltrandosi nel tessuto civile e imprenditoriale. I boss arrestati vivevano con le loro famiglie a Rignano Flaminio il comune sulla via Flaminia. Nel mirino dell’inchiesta anche presenze criminali a Morlupo e in altri comuni vicini. I tre sono stati arrestati grazie ad un reato di recente introduzione nella normativa di beni: quello d’intestazione fittizia di beni che ora prevede l’arresto.







Ed ecco che i poliziotti hanno sequestrato appezzamenti di terreni, una boutique al Trionfale, un negozio di ottica a Morlupo e una forno. Non solo: l’operazione di polizia è stata denominata ”Fiore Calabro” perchè, secondo gli investigatori, le famiglie finite nell’inchiesta avevano il monopolio del mercato dei fiori che gravita intorno al cimitero di Prima Porta.







«Non era possibile vendere fiori nella zona senza che entrare in società con la ’ndrangheta», ha sottolineato un investigatore nel corso della conferenza stampa. Un altro dato: i calabresi arrestati, sempre secondo la polizia, hanno precedenti penali per mafia, omicidio, armi e sequestro di persona. Il loro potere non era diminuito con il trasferimento a Roma ma, sempre a detta degli inquirenti, erano così potenti a tal punto da volere far riaprire la ”locale” di Motticella, in provincia di Reggio Calabria. Per ”locale” gli ndranghetisti intendono una vasta zona controllata in modo capillare e militare dai boss.







Questo l’elenco degli indagati: di coloro che secondo l’inchiesta, hanno accettato di fare da prestanome per la ’Ndrangheta: Alfarone Giuseppina, 62 anni, Cinti Massimiliano, 61 anni Criaco Santoro, 56 anni Dudulska Anna Izabela, 42 anni Ligato Salvatore, 51 anni, Martinelli Roberto, 42 anni, Mollica Antonietta, 42 anni, Mollica Paolo, 51 anni Morabito Maria, 46 anni, Roncacci Tiziana, 60 anni Scriva Francesca, 47 anni, Scriva Natale, 39 anni, Scriva Salvatore, 41 anni, Scriva Santa, 43 anni, Spataro Brigida, 67 anni, Velonà Giuseppe, 61 anni, Velonà Pietro Domenico, 23 anni, Wachowicz Renata Marta, 37 anni.</column>
        </table>
        <table name="tblWebData">
            <column name="Article">Furto nella notte nel deposito e all'ufficio emergenze del Servizio Giardini del Comune di Roma. Tutti gli appalti sul verde pubblico affidati alle coop di Buzzi erano stati sospesi a seguito dell'inchiesta su Mafia Capitale, in cui è coinvolto l'ex dirigente del servizio Claudio Turella. I ladri si sono introdotti nel deposito automezzi dell'ufficio emergenze Servizio Giardini, in via Colli della Mentuccia, rubando un mini escavatore, una piattaforma elevabile da 21 metri, due camion da 35 quintali e un pc. Sparite anche tutte le «attrezzature da taglio», come motoseghe, molti i danni alle strutture: alcuni camion sono stati distrutti ed in altre è stato asportato del gasolio.







Impossibilità quindi per l'ufficio emergenze del Servizio



Giardini di intervenire in caso di chiamate. Sono in corso rilievi da parte della polizia.</column>
        </table>
        <table name="tblWebData">
            <column name="Article">Il tribunale del Riesame di Roma ha legittimato l'aggravante mafiosa contestata agli indagati di Mafia Capitale.







var id=85025



«Non è indispensabile che i membri del sodalizio facciano uso concreto del potere intimidatorio di cui dispongono, ma occorre che intendano sfruttare la &quot;fama criminale&quot; acquisita in precedenza»: il collegio presieduto da Bruno Azzolini ha motivato anche così il rigetto delle richieste di revoca delle ordinanze fatte da Massimo Carminati, capo dell'organizzazione, Riccardo Brugia, braccio destro del «Guercio», Emilio Gammuto, Fabrizio Franco Testa, Roberto Lacopo, tutti detenuti per associazione per delinquere di stampo mafioso. Si tratta del primo gruppo, dei 39 arrestati, ad essersi rivolti al tribunale del Riesame.







Quest'ultimo spiega, nelle 87 pagine di motivazioni, il perchè debba essere condivisa l'aggravante mafiosa, considerata la natura della struttura guidata da Carminati e la diversità di questa rispetto ad altre organizzazioni mafiose: «Atti di violenza e di minaccia - si legge nel provvedimento - possono essere anche del tutto assenti nel caso in cui l'organizzazione criminale possa limitarsi a sfruttare la carica di pressione già conseguita dal sodalizio. È sufficiente quindi che l'associazione di avvalga della forza di intimidazione e goda cioè di quella che è stata efficacemente definita &quot;fama criminale&quot;».







Il “salto di qualità”durante ginmta Alemanno. Mafia Capitale è un'organizzazione che operava nella Capitale da anni nei settori criminale, economico e della pubblica amministrazione, che si espande in «seguito alla nomina di Alemanno quale sindaco di Roma».







È proprio durante la giunta di Alemanno che avviene il «salto di qualità» dell'organizzazione poiché, scrivono i giudici, «molti soggetti collegati a Carminati da una comune militanza politica nella destra sociale ed eversiva e anche, in alcuni casi, da rapporti di amicizia, avevano assunto importanti responsabilità di governo e amministrative nella capitale». Sul fronte economico, aggiungono i giudici, il «Guercio» si «avvale della partecipazione criminale di quelli che sono stati definiti imprenditori collusi». Ma «è nel settore della pubblica amministrazione che l'organizzazione criminale si manifesta al proprio meglio. In questo campo l'organizzazione opera attraverso le cooperative che fanno capo a Salvatore Buzzi e che detengono una posizione assolutamente dominante negli appalti, in numerosi settori dell'attività del Comune di Roma e di altri minori enti pubblici territoriali, che ottengono attraverso l'opera di corruzione dei pubblici funzionari e/o attraverso la loro intimidazione».







Un clan monopolista ma mai denunciato. «È significativo evidenziare come, a fronte di una posizione sostanzialmente monopolistica dell'acquisizione degli appalti dei servizi del Comune di Roma da parte delle cooperative di Buzzi, nessuno (in sede politica o con denunce penali) abbia mai osato denunciare il sistema di chiaro stampo mafioso vigente». Lo scrivono i giudici del tribunale del Riesame nelle motivazioni con cui hanno respinto l'istanza di revoca dell'ordinanza di alcuni appartenenti alla cosìdetta Mafia Capitale, tra cui Massimo Carminati.







Nel provvedimento i magistrati scrivono che in tema di appalti «l'organizzazione agisce imponendo agli altri concorrenti le proprie condizioni attraverso accordi (certamente illegittimi e che integrano turbativa d'asta) che non avvengono su di un piano di parità ma attraverso la ratifica di scelte fatte dall'associazione criminale».







Il clan Carminati rispettato dalla 'ndrangheta. La 'ndrangheta riconosceva nella Mafia Capitale una «organizzazione della medesima dignità». È quanto scrivono i giudici del Riesame di Roma nelle motivazioni della decisione con cui hanno respinto le istanze di alcuni indagati. I giudici nel documento ricostruiscono i rapporti che il clan guidato da Massimo Carminati aveva intessuto con le altre grandi organizzazioni mafiose. «È di immediata evidenza che se una consolidata associazione di stampo mafioso, come la 'ndrangheta, decide di interagire con un'altra organizzazione per la gestione degli affari illeciti, vuol dire che riconosce a tale organizzazione la medesima dignità criminale che ritiene di possedere». E ancora: «vi è prova che Mafia Capitale ha avuto rapporti d'affari con l'organizzazione mafiosa calabrese e che le due compagini hanno interagito tra loro dimostrando rispetto reciproco».







A tal proposito i giudici citano i «rapporti del gruppo di Carminati con il clan dei fratelli Senese, con Ernesto Diotallevi, noto esponente della Banda della Magliana e tramite del sodalizio con la mafia siciliana di Pippo Calò, con il clan Casamonica, con l'organizzazione facente capo ai fratelli Esposito e con quel particolare ed inquietate - scrivono i giudici - personaggio che è Giovanni Di Carlo che intrattiene rapporti con i maggiori esponenti della criminalità organizzata romana».







Fulcro del sistema di tipo mafioso che operava nella Capitale, ma anche e soprattutto un personaggio pericoloso che incute paura e che «esercita la pressione di intimidazione in ragione della fama criminale propria e del gruppo». È il profilo di Massimo Carminati tratteggiato dal tribunale del Riesame di Roma. Un vero e proprio «Mito», come descritto dal collaboratore di giustizia Roberto Grilli, in nome del quale si sviluppa l'ascesa ed il salto di qualità l'organizzazione criminale.







«La personale storia criminale del personaggio Carminati - si legge nelle motivazioni del Riesame - ha certamente contribuito ad accrescerne la fama. La contiguità con la Banda della Magliana, l'appartenenza ai Nar, il coinvolgimento in processi di straordinaria importanza mediatica, quali quello sulla strage di Bologna, dell'omicidio Pecorelli e quello al furto al caveau della banca interna al palazzo di giustizia di Roma, sono circostanze che hanno reso Carminati personaggio criminale di estrema notorietà». Notorietà sfociata nella «nomea di intoccabile e di personaggio in grado di uscire indenne da ogni situazione in ragione di oscuri collegamenti con centri di potere ai massimi livelli».</column>
        </table>
        <table name="tblWebData">
            <column name="Article">«E adesso basta! Era un grande cantante». A urlarlo una fan di Pino Daniele che stava ascoltando l'omelia di padre Renzo dal piazzale del Santuario del Divino Amore, dove sono in corso i funerali.



Il frate poco prima aveva fatto riferimento all'inchiesta su mafia capitale e ai dissidi che spesso avvengono nelle famiglie quando ci sono questioni legate all'eredità. «Non mi è sembrato giusto che parli di queste cose - ha spiegato la donna - Pino era un grande musicista e avrebbe dovuto ricordarlo in quanto tale».</column>
        </table>
        <table name="tblWebData">
            <column name="Article">Quanto era ampia la rete delle commesse pubbliche stesa da Carminati e i suoi? Nei giorni scorsi, i carabinieri del Ros hanno consegnato a piazzale Clodio una nuova informativa su Mafia Capitale. Stavolta, come lo stesso procuratore Giuseppe Pignatone aveva spiegato nelle scorse settimane, l’obiettivo è fare il punto sulle commesse pubbliche ottenute dall’organizzazione mafiosa. Seguendo in particolare due filoni di indagine: da un lato, le commesse ottenute dal Viminale e dalle prefetture per la gestione dell’emergenza immigrazione e, dall’altro, la miriade di appalti approvata dal comune di Roma e dalle municipalizzate.







CRESCITA SOSPETTA



Il possibile giro d’affari si intuisce da alcuni dati contenuti negli atti che un mese fa hanno portato all’arresto di 37 persone, tra le quali lo stesso Carminati e il capo delle cooperative Salvatore Buzzi. In totale le cooperative della galassia sono 12, alle quali vanno sommate le partecipazioni in altri sei consorzi. Da capogiro anche il numero degli appalti conferiti dal comune di Roma. Tra il maggio del 1994 e il novembre del 2000, nel periodo in cui Francesco Rutelli era sindaco di Roma, la cooperativa 29 giugno di Salvatore Buzzi si è aggiudicata 11 appalti. Altri 65 sono stati aggiudicati dalla 29 giugno durante la giunta Veltroni, dal 2003 e il 2008. Mentre, con un ulteriore balzo in avanti che è costato all’ex sindaco l’accusa di far parte dell’organizzazione, ben novantasette appalti sarebbero andati alla cooperativa di Buzzi sotto la giunta Alemanno.







VENTI CENTRI DI ACCOGLIENZA



Anche nella gestione dell’emergenza immigrazione, Mafia Capitale si era fatta valere, grazie soprattutto all’aiuto dell’ex membro del Tavolo nazionale sui rifugiati ed ex capo gabinetto del sindaco Veltroni, Luca Odevaine. Attualmente, la coop 29 giugno gestisce anche altri nove centri di accoglienza per profughi, 5 per persone disagiate, 5 per minori e 135 appartamenti per accogliere i superstiti dell’emergenza sfratti della capitale.



Finora, la procura di Roma ha puntato a dimostrare soprattutto che l’organizzazione di Carminati e Buzzi si muoveva come fosse davvero una nuova mafia e a svelare il patto stretto a suon di mazzette con alcuni amministratori pubblici. Ora l’obiettivo è sistematizzare e approfondire, andando anche a ritroso, le commesse ottenute. Già in settimana gli inquirenti faranno il punto sugli atti ricevuti e decideranno come proseguire.







PECORARO IN ANTIMAFIA



Ripartono i lavori anche in commissione Antimafia dopo che a dicembre le sedute si erano chiuse tra le polemiche relative alle dichiarazioni del prefetto di Roma Giuseppe Pecoraro, visto che davanti ai commissari il funzionario pubblico aveva omesso di aver segnalato ai comuni laziali, tra le altre, anche le proposte di accoglienza abitativa ricevute dalle cooperative di Buzzi. Proprio per questo, il prefetto sarà convocato di nuovo quasi sicuramente la prossima settimana. Quindi sarà la volta dell’ex sindaco Alemanno che però, da indagato, potrebbe anche rifiutare l’invito e, infine, di Ignazio Marino.</column>
        </table>
        <table name="tblWebData">
            <column name="Article">Nel giorno in cui partono le prime 30 procedure disciplinari e arrivano gli ispettori del Ministero per fare luce sull'assenza di massa dei vigili urbani a Roma che ha superato l'83% la notte di Capodanno, Beppe Grillo difende i pizzardoni.







«L'accanimento mediatico contro i vigili serve per distogliere l'opinione pubblica dalla vicenda di mafia capitale e varare misure restrittive nei confronti del pubblico impiego - tuona il leader di M5S- piuttosto Marino e Poletti quando vi dimettete?». Parole che fanno esplodere la polemica con un Pd che dice a varie voci: «Grillo difende l'indifendibile e ha perso la bussola». Intanto gli ispettori del Ministero della Pubblica Amministrazione arrivano nella sede della polizia locale di Roma per far luce sul caso già oggetto di un'indagine amministrativa. E i primi 30 casi considerati più «chiari e gravi» sono già stati portati dal Corpo all'attenzione della Commissione disciplinare del Campidoglio. Che potrà prendere sanzioni che vanno da una sospensione di 11 giorni fino al licenziamento.







I dirigenti ministeriali incontrano il comandante Raffaele Clemente per un confronto e uno scambio di informazioni e pareri e visionano alcuni documenti. I dati divulgati dal Campidoglio parlano di «44 posizioni risultate palesemente fallaci, cioè prive di una qualsiasi giustificazione fondata per l'assenza dal lavoro», cifra che però «non riassume la totalità delle anomalie e non deve essere confuso con i dati generali che certificano comunque una eccezionalità difficilmente spiegabile». Ed è guerra di cifre tra comando e amministrazione comunale da un lato e sindacati di categoria dall'altro: «Gli operatori di Polizia locale sono stati chiamati in reperibilità in base ad un vecchio elenco, con l'invio di chiamate e Sms anche a pensionati e malati gravi, visto che l'elenco aggiornato era indisponibile per un virus nel sistema informatico - sostiene il segretario generale della Uil Fpl Sandro Bernardini. Grottesco, quindi, arrampicarsi su dati che includono tra gli assenti anche i pensionati...».







Il braccio di ferro con le sigle sindacali si allarga anche ad altri settori, interessati dalla riforma del salario accessorio e dal nuovo contratto decentrato scattato i primi di gennaio. Sul fronte della scuola, proprio questo pomeriggio il Campidoglio ha comunicato il diniego all'assemblea sindacale richiesta dall'USB per mercoledì, per questioni di durata e comunicazione preventiva, promettendo «tutte le misure che consentano di evitare possibili disagi agli utenti dei propri servizi».







Sul fronte politico però tiene banco la polemica sulle parole forti di Grillo. «Dopo essere arrivato a giustificare addirittura la mafia, dicendo che aveva una sua morale, ora Beppe Grillo difende i vigili assenteisti di Roma: ormai non ne azzecca più una», commenta la deputata del Pd Lorenza Bonaccorsi. I parlamentari dem Silva Fregolent e Edoardo Patriarca parlano di «triste parabola» e «estremo autolesionismo» di Grillo. Ma c'è anche chi invoca elezioni anticipate nella Capitale come il deputato Ncd Fabrizio Cicchitto. Nell'ambito dell'indagine si attende anche l'inizio dei colloqui con gli agenti coinvolti. E mentre il comando «studia le carte», il Codacons ha presentato sulla vicenda un esposto alla Procura della Repubblica di Roma e alla Corte dei Conti.</column>
        </table>
        <table name="tblWebData">
            <column name="Article">Aveva cambiato strada Franco La Maestra, ex Br, condannato a 18 anni di reclusione per associazione a delinquere con finalità di terrorismo e banda armata, lasciandosi dietro le spalle la vecchia ideologia.







var id=85025





Perché, oramai lontano da quelle idee sovversive che lo avevano portato in carcere, a poche ore dagli arresti per “Mafia Capitale”, discuteva con gli uomini delle cosche calabresi sulla successione alla Coop 29 giugno. Sono i dettagli che emergono dalle nuove carte depositate dall'aggiunto Michele Prestipino e dai pm Giuseppe Cascini, Paolo Ielo e Luca Tescaroli che indagano sulla “terra di mezzo”.







E gli atti raccontano anche come “Mafia Capitale”, simile alle classiche organizzazioni criminali, tentasse anche di orientare i voti. I militari del reparto anticrimine del Ros hanno sequestrato in casa di Salvatore Ruggiero, considerato il trait d'union tra il gruppo di Carminati e la 'ndrangheta, le lettere inviate da Buzzi ai soci affinché, alle europee del 2004, votassero Oriano Giovannelli e Nicola Zingaretti. Intanto la procura indaga anche sul ruolo della società Professional &amp; partners group di Raffaele Gerbi, la srl che si occupa di sinistri e ha tra i suoi dipendenti Angelo Senese, fratello del boss Michele.







IL BR



Sono passate da poco le 13, è il 2 dicembre, Carminati e Buzzi sono appena finiti in manette e alla Coop 29 giugno si discute di chi debba prendere il “potere” in assenza del capo. Sono lontani per Franco La Maestra, espulso dalla Svizzera nell'89 e arrestato con l'accusa di associazione sovversiva, banda armata e porto abusivo di armi comuni da sparo, i tempi in cui pensava alla lotta armata. La procura di Roma gli contestava anche di per aver promosso, “Brigate Rosse per la costruzione del Partito Comunista Combattente”, ma adesso senza pensare alla grande rivoluzione La Maestra discuteva della Coop «È certo che comandiamo noi, che faccio comandà a lui! Ma che scherzi!». La firma di La Maestra figurava anche nel documento consegnato dall'irriducibile Fausto Marini con la rivendicazione dell'omicidio di Massimo D'Antona. Adesso invece, davanti agli affari della Coop La Maestra riportava a Rotolo le parole di Buzzi al momento dell'arresto: «Non litigate, me raccomando non litigate... praticamente poi m'ha guardato, s'è avvicinato: “tu sei il capo mi raccomando”»







I VOTI



Rocco Rotolo e Salvatore Ruggiero sono finiti in manette con l'accusa di essere il trait d'union tra Massimo Carminati e il clan calabrese dei Mancuso. È in casa di Ruggiero, arrestato a una settimana dal blitz, l'11 dicembre scorso, che i militari trovano la lettera di invito firmata da Buzzi e inviata ai soci perché alle europee del 2004 scegliessero Oriano Giovannelli, ex sindaco di Pescara e parlamentare del Pd, e Nicola Zingaretti, attuale presidente della Regione Lazio.







Si legge nel verbale di sequestro: «Lettera indirizzata ai soci e dipendenti delle “Cooperative 29 Giugno”, “L'apostrofo” e “Formula Ambiente”, datata 7 giugno 2004 avente ad oggetto l'invito di Buzzi a sostenere la candidatura di Giovannelli e Zingaretti al Parlamento europeo». Al contrario di Giovannelli, nel 2004 Zingaretti venne effettivamente eletto.</column>
        </table>
        <table name="tblWebData">
            <column name="Article">&quot;Mafia pagava tangenti



a politici locali di Roma&quot;,



all'estero capiscono che è Riina.



Rovinata immagine di un Paese



@giuslit







Da quant'è che non andate lontano da Roma? Se lo fate in questo momento vi renderete improvvisamente conto di come l'immagine della città sia pesantemente compromessa. Un po’ come quando vai in visita da lontani parenti che trovano i bambini cambiati. E tu, che li hai sotto gli occhi tutti i giorni, non te ne rendi conto. All'estero quando gli stranieri, ma anche gli italiani del nord o del sud, ti chiedono da dove vieni e gli dici da Roma sei travolto da una valanga di pessimi accostamenti, spesso confusi e conditi di sorrisini o stupore: «Roma? La mafia», «Roma? Dove vigili per non lavorare si fingono malati», «Roma? Dove uccidono tifosi allo stadio», «Roma? Dove anche il sindaco fa il furbo e non paga le multe», «Roma? E' piena di zingari che rubano in metro».







Tutti problemi che esistono, è inutile nasconderlo. E che vanno combattuti con il massimo dell'impegno e severità. Ma, complice l'informazione globale di internet e quella usa e getta dei social, sembra che l'immagine cucita addosso alla capitale sia molto peggio della realtà o che comunque sia fatta solo degli aspetti negativi e non di quelli positivi, a partire dai tanti romani che ogni giorno fanno il loro dovere e anche i miracoli per vivere onestamente e onorare la città. Non so se il sindaco Ignazio Marino nelle sue vacanze a Boston abbia avuto la stessa sensazione. Se sì, probabilmente non lo confesserebbe mai. Ma di una cosa sono certo: recuperare l'immagine di Roma è diventata una priorità. E ognuno nel suo piccolo deve fare la sua parte. Lo merita Roma. Lo meritano i nostri figli.







davide.desario@ilmessaggero.it</column>
        </table>
        <table name="tblWebData">
            <column name="Article">Nel giorno in cui partono le prime 30 procedure disciplinari e arrivano gli ispettori del Ministero per fare luce sull'assenza di massa dei vigili urbani a Roma che ha superato l'83% la notte di Capodanno, Beppe Grillo difende i pizzardoni.







«L'accanimento mediatico contro i vigili serve per distogliere l'opinione pubblica dalla vicenda di mafia capitale e varare misure restrittive nei confronti del pubblico impiego - tuona il leader di M5S- piuttosto Marino e Poletti quando vi dimettete?». Parole che fanno esplodere la polemica con un Pd che dice a varie voci: «Grillo difende l'indifendibile e ha perso la bussola». Intanto gli ispettori del Ministero della Pubblica Amministrazione arrivano nella sede della polizia locale di Roma per far luce sul caso già oggetto di un'indagine amministrativa. E i primi 30 casi considerati più «chiari e gravi» sono già stati portati dal Corpo all'attenzione della Commissione disciplinare del Campidoglio. Che potrà prendere sanzioni che vanno da una sospensione di 11 giorni fino al licenziamento.







I dirigenti ministeriali incontrano il comandante Raffaele Clemente per un confronto e uno scambio di informazioni e pareri e visionano alcuni documenti. I dati divulgati dal Campidoglio parlano di «44 posizioni risultate palesemente fallaci, cioè prive di una qualsiasi giustificazione fondata per l'assenza dal lavoro», cifra che però «non riassume la totalità delle anomalie e non deve essere confuso con i dati generali che certificano comunque una eccezionalità difficilmente spiegabile». Ed è guerra di cifre tra comando e amministrazione comunale da un lato e sindacati di categoria dall'altro: «Gli operatori di Polizia locale sono stati chiamati in reperibilità in base ad un vecchio elenco, con l'invio di chiamate e Sms anche a pensionati e malati gravi, visto che l'elenco aggiornato era indisponibile per un virus nel sistema informatico - sostiene il segretario generale della Uil Fpl Sandro Bernardini. Grottesco, quindi, arrampicarsi su dati che includono tra gli assenti anche i pensionati...».







Il braccio di ferro con le sigle sindacali si allarga anche ad altri settori, interessati dalla riforma del salario accessorio e dal nuovo contratto decentrato scattato i primi di gennaio. Sul fronte della scuola, proprio questo pomeriggio il Campidoglio ha comunicato il diniego all'assemblea sindacale richiesta dall'USB per mercoledì, per questioni di durata e comunicazione preventiva, promettendo «tutte le misure che consentano di evitare possibili disagi agli utenti dei propri servizi».







Sul fronte politico però tiene banco la polemica sulle parole forti di Grillo. «Dopo essere arrivato a giustificare addirittura la mafia, dicendo che aveva una sua morale, ora Beppe Grillo difende i vigili assenteisti di Roma: ormai non ne azzecca più una», commenta la deputata del Pd Lorenza Bonaccorsi. I parlamentari dem Silva Fregolent e Edoardo Patriarca parlano di «triste parabola» e «estremo autolesionismo» di Grillo. Ma c'è anche chi invoca elezioni anticipate nella Capitale come il deputato Ncd Fabrizio Cicchitto. Nell'ambito dell'indagine si attende anche l'inizio dei colloqui con gli agenti coinvolti. E mentre il comando «studia le carte», il Codacons ha presentato sulla vicenda un esposto alla Procura della Repubblica di Roma e alla Corte dei Conti.</column>
        </table>
        <table name="tblWebData">
            <column name="Article">Tempi duri per i dipendenti di viale Mazzini. Non bastassero i tagli imposti dal decreto Irpef ecco che ora arrivano anche le restrizioni - per così dire - alimentari. Da quando il blitz della Finanza ha aperto le porte del carcere a Giuseppe Ietto, l’imprenditore che gestiva la catena dei bar interni, gli approvvigionamenti arrivano a singhiozzo.

«I caffè bastano appena, i cornetti sono contati, ci salviamo con qualche tramezzino», allarga le braccia uno degli avventori del bar di Saxa Rubra messo a dura a prova dalla ristorazione ridotta.

La Unibar è finita nell’inchiesta Mafia capitale. Dal 5 dicembre, il giorno del blitz, la società che si assicurava da anni la gestione dei bar nelle 8 sedi romane della Rai va avanti senza il suo titolare. É la stessa società che riforniva i centri per gli immigrati creati dalla cooperativa 29 Giugno, quella di Salvatore Buzzi. Il business dei pasti caldi distribuiti in tutta la Penisola, sommato a cappuccini e maritozzi e moltiplicato per il numero dei centri, equivaleva a un giro di circa 52 milioni di euro. Anche bruscolini, insomma, ma non solo.

In Rai la Unibar era entrata circa 10 anni fa quando le regole e la forma giuridica non obbligavano l’azienda a bandire una gara d’appalto. Ora è tutto diverso. L’elenco delle società fornitrici e il controllo degli appalti è demandato ad una società esterna, (la “nuova” Guida Monaci). Il chè un po’ sorprende visto il numero e la qualità professionale delle risorse interne disponibili. Resta il fatto che da quando Giuseppe Ietto è finito in prigione per i circa 70 dipendenti dei bar si è spalancato il baratro. L’ultimo stipendio che hanno percepito è quello del novembre scorso (e solo il 70%). D’allora molti fornitori hanno tagliato i viveri temendo di non essere pagati. Si va avanti sulla fiducia, con chi accetta una dilazione sui tempi. L’incubo per i lavoratori della Unibar finirà soltanto quando verrà assegnato il nuovo bando - pubblicato il 24 luglio e scaduto il 3 ottobre - e quando i dipendenti verranno riassorbiti dai vincitori, come prevede l’appalto.

Giornalisti e dipendenti non sono rimasti insensibili. Al Tg2 in segno di solidarietà è stata lanciata una colletta e sono stati raccolti circa 4 mila euro. E così anche nelle altre testate. Fino all’arrivo della nuova gestione bisognerà tirare: ci sono giorni in cui le “risorse” scarseggiano e i frigobar sono vuoti o vengono gestiti con parsimonia. Succede già da giorni in viale Mazzini e negli altri punti di ristorazione: il circolo Rai di Tor di Quinto; via Asiago; via Teulada; Saxa Rubra, Auditorium, Salario e Dear. Il fatturato nel 2013 aveva registrato introiti per 2 milioni e 343 mila euro. Negli anni passati tutt’al più ci lamentava per la qualità dei cibi serviti o per il servizio scadente. Stavolta è la quantità che latita. «Abbiamo caffè solo per 150 tazzine - si è sentito dire un dipendente l’altro giorno da uno dei barman - ma è meglio non spargere troppo la voce».</column>
        </table>
        <table name="tblWebData">
            <column name="Article">Anche i vigili urbani hanno un cuore e soprattutto votano. Così, dopo giorni di silenzio e meditazione, Beppe Grillo dal suo blog scende in campo per difendere i caschi bianchi della Capitale finiti nella bufera per l’assenteismo di massa a Capodanno. La teoria del leader M5S si nutre di sospetti e complotti, tanto per cambiare: «L'accanimento mediatico contro i vigili di Roma - dice il comico - da parte del governo e dei giornali al suo servizio ha due obbiettivi precisi». E qui si entra nel terreno più congeniale a Grillo: l’idea che ci sia sempre una manina misteriosa che si muove nell’oscurità per addormentare l’opinione pubblica. E' in azione un Bilderberg contro i pizzardoni della Capitale? Parrebbe di sì.







Dunque per il diarca pentastellato il caso dei vigili serve a «distogliere l'attenzione dell'opinione pubblica dalla vicenda di mafia capitale collusa con i politici del Comune (a proposito Marino e Poletti quando vi dimettete?)».







Non solo: sempre per Grillo dietro a tutta questa attenzione c’è la volontà del Governo di spremere come limoni i dipendenti pubblici. Quadi a dire che l’ordine di rimanere a casa a Capodanno sia partito da Palazzo Chigi. «Così si criminalizza una categoria sul piano mediatico per agire con misure sempre più restrittive nei confronti di una parte del pubblico impiego». Da qui hashtag #forzavigili.</column>
        </table>
        <table name="tblWebData">
            <column name="Article">Parla di «linciaggio mediatico» e di «mix esplosivo di disinformazione, antipolitica e rabbia» Mirko Coratti riguardo all'attentato incendiario nel suo ufficio politico di via della Bufalotta.







L'ex presidente dell'Assemblea capitolina, indagato nell'inchiesta su Mafia Capitale e autosospesosi dal Partito ha ribadito la propria innocenza. «E' chiaro che il mix esplosivo di disinformazione, antipolitica e rabbia sociale possono causare eventi del genere - ha dichiarato - Come cittadino, nel ribadire la mia innocenza, esprimo la piena fiducia nell'operato della magistratura a cui rinnovo tutta la disponibilità a fornire tutti i chiarimenti che dovesse ritenere necessari, affinché nei tempi più brevi possibili, faccia piena luce su questa brutta storia, così lontana dalla mia esperienza di militanza politica e di impegno civile sul territorio».







L'esplosione si è verificata intorno alle 3 nella sede di via della Bufalotta a Roma. La deflagrazione ha danneggiato il locale, distruggendo parzialmente una parete interna, la serranda esterna, infranto i vetri di alcuni appartamenti vicini, di un bar e danneggiato le auto in sosta. Nessuno è rimasto ferito. Sul posto vigili del fuoco e carabinieri. Trovate tracce di liquido infiammabile. Sul posto vigili del fuoco, carabinieri della stazione Talenti e del Nucleo Investigativo di



Roma.











Le reazioni del Pd «È da tempo che dicevamo di togliere la targa con su scritto Ufficio politico Coratti. Temevamo che dopo tutto lo scandalo ci potessero essere ritorsioni», spiegano ora alcuni iscritti al Pd radunatosi sul luogo dell'attentato.







I consiglieri municipali, dal canto loro, ribadiscono che il locale «non è un circolo del Partito Democratico, ma l'ufficio politico di Mirko Coratti». Lo sottolineano i consiglieri Fabio Dionisi e Francesca Leoncini. «È rimasto aperto fino alla settimana scorsa la mattina per accogliere le richieste dei cittadini - spiega Dionisi - grazie ad alcuni volontari». I consiglieri del Pd aggiungono che si tratta di un edificio di proprietà dell'Ater che era stato utilizzato anche in occasione delle primarie del 2012 tra Bersani e Renzi. «Ogni tanto la mattina - aggiungono i consiglieri - veniva aperto dai volontari del comitato



elettorale di Coratti». Un gesto «inquietante», un «avvertimento» che «semina insicurezza in tutto il quartiere» secondo i consiglieri del III Municipio.











L'ipotesi Al momento si ipotizza che i responsabili dell'attentato abbiano versato all'interno della sede del liquido infiammabile forzando una finestra posteriore e che l'esplosione sia stata generata dai vapori. Il boato è stato fortissimo ed è stato avvertito anche in altre strade del quartiere. Proprio poco prima i pompieri erano intervenuti in zona per tre cassonetti in fiamme.







Mentre i commercianti e residenti ipotizzano addirittura una bomba: «È stata una bomba. Si sente puzza di polvere pirica e l'esplosione è stata troppo violenta. I responsabili hanno lanciato l'ordigno dalla finestra posteriore del bagno. La parete del ripostiglio è completamente lesionata dalla deflagrazione - spiega il titolare di un bar - spero che al più presto venga rimessa a posto».







Un'abitante del palazzo accanto all'ufficio politico ha raccontato di aver sentito due uomini che, la scorsa notte, parlavano sul retro. «I miei cani hanno iniziato ad abbaiare - spiega - Erano circa le due. Non immaginavo che succedesse una cosa del genere, infatti non mi sono preoccupata e ho sgridato i cani per farli stare zitti».</column>
        </table>
        <table name="tblWebData">
            <column name="Article">«Le gravi vicende di corruzione emerse di recente richiedono una seria e consapevole conversione, un rinnovato impegno per costruire una città più giusta e solidale». Papa Francesco evoca l'inchiesta sulla mafia a Roma al termine del Te Deum. Un intervento che segue la condanna della corruzione fatta da Bergoglio a novembre.







«Senz'altro le gravi vicende di corruzione, emerse di recente - ha detto - , richiedono una seria e consapevole conversione dei cuori per una rinascita spirituale e morale, come pure per un rinnovato impegno per costruire una città più giusta e solidale, dove i poveri, i deboli e gli emarginati siano al centro delle nostre preoccupazioni e del nostro agire quotidiano».







Per il Papa «è necessario un grande e quotidiano atteggiamento di libertà cristiana per avere il coraggio di proclamare, nella nostra città, che occorre difendere i poveri, e non difendersi dai poveri, che occorre servire i deboli e non servirsi dei deboli!». «Abbiamo paura della libertà e, paradossalmente, preferiamo più o meno inconsapevolmente la schiavitù. La libertà ci spaventa perchè ci pone davanti al tempo e di fronte alla nostra responsabilità di viverlo bene. La schiavitù riduce il tempo a 'momentò e così ci sentiamo più sicuri, cioè ci fa vivere momenti slegati dal loro passato e dal nostro futuro».







Non costringere i poveri a «mafiarsi»: è l'appello lanciato da Francesco. «Quando in una città i poveri e i deboli sono curati, soccorsi e aiutati a promuoversi nella società, essi si rivelano il tesoro della Chiesa e un tesoro nella società. Invece, quando una società ignora i poveri, li perseguita, li criminalizza, li costringe a 'mafiarsì, quella società si impoverisce fino alla miseria, perde la libertà e preferisce l'aglio e le cipolle della schiavitù». «I poveri, gli emarginati debbono essere al centro delle nostre preoccupazioni, del nostro agire quotidiano. Occorre difendere, servire i poveri e non servirsi dei più deboli».







Benigni «Diceva qualche giorno fa un grande artista italiano che per il Signore fu più facile togliere gli israeliti dall'Egitto che togliere l'Egitto dal cuore degli israeliti», ha poi detto nell'omelia. Papa Francesco non ha fatto il nome di Benigni ma lo ha citato implicitamente riferendo alcuni passaggi del recente spettacolo sui Dieci Comandamenti andato in onda su Rai Uno. L'artista toscano aveva dedicato passaggi del suo show alla liberazione degli israeliti dalla schiavitù dell'Egitto.







Gli ebrei erano stati «liberati materialmente dalla schiavitù, ma durante la marcia nel deserto con le varie difficoltà e con la fame - ha detto il Papa nell'omelia del Te Deum - cominciarono allora a provare nostalgia per l'Egitto quando mangiavano cipolle e aglio; si dimenticavano però che ne mangiavano al tavolo della schiavitù. Nel nostro cuore - ha aggiunto il Papa - si annida la nostalgia della schiavitù, perchè apparentemente più rassicurante, più della libertà, che è molto più rischiosa. Come ci piace essere ingabbiati da tanti fuochi d'artificio, apparentemente belli ma che in realtà durano solo pochi istanti! Questo è il regno del momento!».</column>
        </table>
        <table name="tblWebData">
            <column name="Article">«Sto bene, non mi manca nulla. Grazie per la visita». Queste le parole che l'ex Nar Massimo Carminati, insieme ad una stretta di mano, ha scambiato con il deputato Pd Davide Mattiello, componente delle Commissioni Giustizia e Antimafia, andato a trovarlo in carcere a Parma, dove è detenuto in regime di 41 bis, il carcere duro.







var id=85025</column>
        </table>
        <table name="tblWebData">
            <column name="Article">TERNI - Diminuiscono nel complesso i reati in provincia di Terni, dove intanto rimane massima la vigilanza sul rischio di infiltrazioni criminali, anche se non ci sono al momento segnali di un radicamento: è quanto è stato sottolineato oggi nel corso della riunione di fine anno del Comitato provinciale per l'ordine e la sicurezza pubblica. Durante l'incontro - presieduto dal prefetto Gianfelice Bellesini - i responsabili delle forze dell'ordine hanno illustrato i dati statistici relativi ai delitti consumati in città e in provincia, che evidenziano, dal primo gennaio al 20 dicembre, un trend positivo, con un calo totale del 13% rispetto ad un anno prima (da 9.177 a 8.065), soprattutto tra quelli predatori. Il numero dei furti è sceso infatti del 10% (da 4.265 a 3.863). Il procuratore capo Cesare Martellino ha sottolineato che sul territorio esistono «manifestazioni criminali ordinarie, riconducibili soprattutto alla microcriminalità». «La situazione - ha aggiunto - è assolutamente sotto controllo; sono state già portate a compimento attività importanti ed altre sono in cantiere».







Quanto ai possibili rischi legati ad infiltrazioni della criminalità organizzata, secondo Martellino «non risultano in procura evidenze di questo tipo o reati associativi di tipo mafioso». L'attenzione resta «comunque altissima, al punto da avviare accertamenti preventivi quando ancora non si prefigurano ipotesi di reato, spesso sulla base di semplici notizie di stampa, come sta accadendo in questi giorni» in merito a possibili riflessi su Terni dell'inchiesta Mafia capitale in materia di rifiuti.







«È stato un 2014 difficile - ha commentato il prefetto Bellesini - che ha visto però istituzioni, forze di polizia, enti locali, società civile, compatte nel difendere la serenità di Terni e la sicurezza dei suoi cittadini. Ripartiremo dai risultati ottenuti per mettere in campo sempre nuove e più incisive azioni».</column>
        </table>
        <table name="tblWebData">
            <column name="Article">I conti correnti sono ancora bloccati per le indagini su Mafia Capitale e così i 431 dipendenti delle cooperative satelliti della 29 giugno, l’organizzazione presieduta e amministrata da Salvatore Buzzi, secondo i pm il braccio destro di Massimo Carminati nel mondo degli appalti romani, a dicembre sono rimasti a secco: niente stipendi e niente tredicesime. Nonostante i servizi, fatta eccezione per le strutture di Castelverde, continuino ad essere erogati.







IL CONSORZIO



È un intreccio di sigle che negli anni ha gestito un giro d’affari da decine di milioni di euro quello sgominato dalla Procura di Roma se è vero, come ancora oggi si legge sul sito della Cooperativa 29 giugno, che «il consorzio rappresenta una delle maggiori realtà nell’ambito dell’economia sociale romana».







Un business che secondo gli inquirenti negli ultimi anni si è consolidato e gonfiato grazie a un sistema corruttivo collaudato. Ma c’è anche un altro lato della medaglia: le organizzazioni gestite da Buzzi hanno dato lavoro a centinaia di operatori del sociale, oltre ad avere favorito il reinserimento di detenuti ed ex detenuti. Perché quella della 29 giugno è una storia nobile - a partire dalla fondazione da parte di don Di Liegro e Laura Lombardo Radice - prima che venisse infangata dagli abusi scoperchiati dai magistrati di piazzale Clodio.







In totale il Consorzio Eriches 29, che raggruppa le varie cooperative, dà lavoro a 1.300 dipendenti, quasi tutti impiegati nel settore dell’accoglienza a immigrati, rom, ma anche senza tetto e donne maltrattate.



Oggi secondo i sindacati di base sono rimasti senza stipendio i 131 dipendenti della cooperativa Formula Sociale e i 300 addetti della coop Abc, entrambe commissariate. Per i 267 lavoratori della Cooperativa 29 giugno, spiega l’Usb, «gli stipendi sono stati sbloccati in questi giorni, quindi alcuni dipendenti li hanno già ricevuti, altri li avranno accreditati nelle prossime ore». Mentre per gli oltre 400 lavoratori delle coop le incognite restano.







IL COMMISSARIAMENTO



Subito dopo l’arresto di Buzzi la 29 giugno è stata commissariata dall’autorità giudiziaria. A capo dell’organizzazione si è insediato un nuovo presidente, Bruno Flaviano, che l’11 dicembre aveva dichiarato: «Spero di sbloccare i conti e mandare in pagamento gli stipendi entro 10 giorni. La Guardia di Finanza sta vagliando conti e appalti».







Un impegno sottoscritto proprio per rassicurare i 1.300 lavoratori del consorzio “Eriches 29”. Dieci giorni fa i nuovi vertici della cooperativa avevano annunciato di avere «ultimato tutte le procedure amministrative per consentire lo sblocco dei conti correnti delle società sottoposte a sequestro» in modo da poter «procedere al pagamento delle retribuzioni del mese di dicembre per tutto il personale, entro il 24 dicembre». Ma i bonifici non sono ancora partiti per i 431 dipendenti di Abc e Formula. «Siamo persone oneste - protesta Valentina Greco, operatrice della Abc - Non dobbiamo pagare per le scelte scellerate di chi ci amministrò negli anni passati».</column>
        </table>
        <table name="tblWebData">
            <column name="Article">Il procuratore capo del tribunale di Terni Cesare Martellino ha aperto un fascicolo, senza ipotesi di reato, sugli affari ternani di due indagati eccellenti dell'inchiesta romana «Terra di Mezzo», che ha accertato un «ramificato sistema corruttivo» in vista



dell'assegnazione di appalti e finanziamenti pubblici dal Comune di Roma. Si tratta dell'ex amministratore dell'ente Eur di Roma, Riccardo Mancini e di Salvatore Buzzi, referente per l'accusa dell'organizzazione



criminale tramite una rete di cooperative. Entrambi finiti in carcere a Roma (Mancini è stato scarcerato dal tribunale del Riesame pochi giorni fa) con l'accusa di associazione a delinquere. Accertamenti ordinati dalla Procura di Terni e portati avanti dalla Guardia di Finanza sono in corso sui lavori di revamping dell'inceneritore Aria di Maratta, l'azienda di Acea specializzata nel trattamento dei rifiuti. Le fiamme gialle hanno già acquisito numerosi



documenti delle società interessate. Il legame di Mancini con i lavori per il revamping è stato messo in risalto dal comitato «No Inceneritori Terni» che ha preparato un dossier nel quale ha ripercorso tutti i passi dell'affare. Dossier che ha solleticato l'attenzione del procuratore Martellino. Nel 2010 Acea ha pubblicato un bando per l'aggiudicazione dei lavori. L'appalto è stato vinto per 16 milionidi euro dalla Ibi spa, società di Napoli, che gestisce diverse discariche e impianti in Campania eSicilia, la quale però a fine 2010 è stata colpita da un'interdittiva antimafia per una inchiesta in Sicilia. Così, l'Acea, appellandosi all'articolo 221 del decreto 163/2006 che ammette la deroga alla procedura di ara pubblica quando ricorrono ragioni di estrema rgenza, ha affidato il nuovo appalto all'associazione temporanea di imprese Terni scarl, costituita da ntercantieri Vittadello, Loto Impianti srl e Igm mbiente srl e dalla Società Generale Rifiuti srl (Sogeri). Quest'ultima, di proprietà di un'altra azienda, la Treerre spa, la cui maggioranza (60 per cento) era nelle mani della Emis spa, che era controllata al 99 per cento da Riccardo Mancini. Ed è stato proprio cini a sedere nel cda di Terni scarl per conto della ri dal 9 novembre 2011 al 5 novembre 2012, quando si è dimesso dopo aver avuto altri problemi giudiziari.



Ma le indagini ternane della Finanza riguardano anche Salvatore Buzzi e la coop 29 giugno, che ha avuto un legame con la Cosp Tecno Service durato circa 12 anni, con la nascita nel lontano Duemila a Terni del Consorzio raccolta differenziata Roma Scarl. Buzzi era presidente e consigliere del cda. La Roma Scarl si è poi aggiudicata nel tempo alcuni appalti per la raccolta differenziata di rifiuti di Roma. egame andato avanti fino a novembre del 2012 quando la coop 29 giugno ha rilevato tutte le quote di Cosp.</column>
        </table>
        <table name="tblWebData">
            <column name="Article">Giorno di Natale movimentato per Massimo Carminati, principale protagonista dell'inchiesta Mafia capitale. Massimo Carminati è stato trasferito dal carcere di Tolmezzo (Udine) a quello di Parma, sempre in regime di 41 bis previsto per i mafiosi, applicato da alcuni giorni al presunto capo di Mafia Capitale. La notizia è stata confermata dal legale di Carminati, Giosuè Naso, secondo il quale il trasferimento è avvenuto il giorno di Natale.















var id=85222











È detenuto anche Totò Riina nel carcere di Parma nel quale è stato trasferito il giorno di Natale Massimo Carminati, ex terrorista nero e presunto capo di Mafia Capitale, in precedenza detenuto a Tolmezzo (Udine).







Il vecchio boss dei Corleonesi è sottoposto al 41 bis, il carcere duro che da alcuni giorni è stato disposto dal ministero della Giustizia per Carminati, su richiesta della procura di Roma. &quot;Non conosco le motivazioni del trasferimento - ha detto il legale di Carminati, Giosuè Naso - Parma è un carcere più duro di Tolmezzo, ma forse hanno considerato che c'è un centro medico più attrezzato. Carminati ha un frammento di pallottola nel cranio, quella sparata da un poliziotto nell'81 che gli ha portato via l'occhio sinistro. Ha un'ablazione totale del bulbo oculare ed è costretto a una pulizia e a un cambio di cerotto quotidiani e c'è sempre un rischio teorico di infezione&quot;.







La richiesta del trasferimento non arriva dunque dai legali dell'indagato, che comunque, sottolinea Naso, «accolgono con favore» la decisione, perché, certamente, «agevola la famiglia e assicura meglio i diritti della difesa, consentendoci un trasferimento meno lungo e complicato per incontrare il nostro assistito». Anche se, precisa Naso, «Parma è certamente un carcere più duro di Tolmezzo».







Per Carminati si tratta del secondo trasferimento dopo l'arresto a inizio dicembre nell'ambito dell'inchiesta Mondo di Mezzo. Il 13 dicembre era stato portato dal carcere romano di Rebibbia a Tolmezzo per «incompatibilità ambientale». Cinque giorni fa, il 23 dicembre, il Guardasigilli Andrea Orlando ha disposto il 41 bis per Carminati.</column>
        </table>
        <table name="tblWebData">
            <column name="Article">Ignazio Marino ha formalmente rinunciato alla scorta.



Il prefetto di Roma Giuseppe Pecoraro, a quanto si apprende, in una missiva inviata poco prima di Natale in Campidoglio ha informato il primo cittadino della necessità di misure di protezione personale con un servizio previsto di livello quattro, ovvero di tutela su auto non blindata. Ma Marino, nel rispetto della decisione del prefetto, ha fatto sapere di voler rinunciare alla misura di protezione personale.







Il prefetto Pecoraro aveva parlato della possibilità di una scorta per Marino, dopo un incontro con il sindaco in Campidoglio, il 4 dicembre, subito dopo il terremoto innescato a Roma dall'inchiesta sul 'Mondo di Mezzo'. «In un momento così complesso dobbiamo garantire la sicurezza del sindaco Marino che va protetto - aveva affermato il prefetto- . Dovrebbe rinunciare a girare con la sua bicicletta, valutiamo la scorta. Ci sono intercettazioni che confermano che un'esposizione del sindaco c'e?e va valutata con le altre forze dell'ordine». Da parte sua, Marino dopo una settimana aveva già preannunciato in una intervista radiofonica il suo rifiuto: «A Roma abbiamo già un migliaio di persone che vivono sotto scorta, per alcune è essenziale - aveva spiegato -, per altri, soprattutto nella categoria dei politici, è una comodità per avere la macchina di Stato. Per questo ho fatto resistenza al fatto di avere una scorta e non l'ho avuta. Se non è proprio necessario io credo che i cittadini non debbano pagare questo costo. È meglio che quegli uomini siano utilizzati, ad esempio, per la sicurezza delle nostre periferie».</column>
        </table>
        <table name="tblWebData">
            <column name="Article">?«È un momento in cui vanno dati segnali forti» nell'ambito della lotta alla corruzione. E' quanto dichiara a Radio Anch'io il presidente della Autorità anticorruzione Raffaele Cantone. Il magistrato ha sottolineato che è necessario «applicare una serie di strumenti che valgono per la lotta alla mafia» per combattere la corruzione, d'intesa con il procuratore capo di Roma Giuseppe Pignatone che segue le indagini di 'Mafia Capitalè. E, per quanto riguarda i tempi di prescrizione per i reati di corruzione dice: «Utilizziamo la stessa regola applicata per i reati di mafia».</column>
        </table>
        <table name="tblWebData">
            <column name="Article">Conferma del carcere e dell'aggravante del metodo mafioso per 6 indagati, tra i quali Franco Panzironi, ex ad Ama, e Luca Odevaine, già responsabile della polizia provinciale, conferma dei domiciliari per Rossana Calistri, scarcerato Franco Cancelli, capo della cooperativa Edera. Lo ha deciso il tribunale del riesame di Roma.







Il riesame ha stabilito inoltre la sostituzione del carcere con i domiciliari per altri tre. In carcere, con Panzironi ed Odevaine, restano anche gli imprenditori Cristiano Guarnera e Giuseppe Ietto, Nadia Cerrito, segretaria di Salvatore Buzzi, ras delle cooperative, e Claudio Turella, funzionario comunale. Il collegio presieduto da Bruno Azzolini ha annullato l'accusa di partecipazione all' associazione di stampo mafioso per Fabio Gaudenzi, il quale ha ottenuto i domiciliari essendo indagato di trasferimento di capitali. Scarcerati, per essere posti ai domiciliari, anche Pierina Chiaravalle e Sandro Coltellacci, collaboratori di Buzzi accusati di corruzione aggravata.</column>
        </table>
        <table name="tblWebData">
            <column name="Article">Sospesa l'occupazione dell'assessorato alle Politiche sociali del Comune di Roma da parte dei lavoratori della cooperativa 29 giugno, sostenuti dall'Unione sindacale di base.







I lavoratori hanno sospeso l'occupazione dopo aver incassato l'impegno del Comune a mantenere



tutti i servizi e di tutti i contratti individuali in essere in attesa della verifica degli appalti e degli affidamenti. La svolta è avvenuta dopo l'incontro alla presenza dei neoassessori alle Politiche sociali, Francesca Danese, e alla Legalità, Alfonso Sabella.







L'Usb, incassato questo primo risultato, continuerà a battersi, si legge in una nota del sindacato, affinché le istituzioni si impegnino a tutelare gli stipendi, i contratti, i posti di lavoro e i diritti di chi lavora in



modo onesto e a garantire un'accoglienza dignitosa agli immigrati, soprattutto ai più deboli come i minori, e strutture adeguate per chi vive il dramma dell'emergenza abitativa. «Non saranno i lavoratori - conclude la nota - a pagare il malaffare ignobile di chi sta 'in mezzo e in alto».







La protesta era partita ieri al diffondersi della notizia che il V Dipartimento di Roma Capitale intenderebbe chiudere i centri d'accoglienza 'Castel Verdè, destinato ai senza fissa dimora, e 'La casa di Elettrà, dove si offre riparo a madri con bambini, gestiti dalla cooperativa Abc, attualmente commissariata, in subappalto dalla Eriches 29, del gruppo 29 Giugno.







I due centri d'accoglienza erano stati occupati da una ventina di lavoratori e 60 utenti.</column>
        </table>
        <table name="tblWebData">
            <column name="Article">Come giustificare i soldi in nero che entrano costantemente nelle sue cooperative, come fabbricare le fatture false e a chi rivolgersi. L'ex rappresentante del Tavolo nazionale sui rifugiati, Luca Odevaine, era molto preciso nelle indicazioni che dava alla segretaria.



Nelle intercettazioni depositate ieri nel corso dell'udienza davanti al tribunale del Riesame nei confronti suoi e di altri sei, si dilunga in dettagli: «Abitus fa un lavoro per X, lascia perde che è fittizio, fa un lavoro e questo signore e quindi gli fa una fattura», comincia. E aggiunge: «Quando chi ci deve pagare ci dà 20.000 in contanti noi glieli diamo a questo signor X il quale ci paga la fattura, ci paga la fattura coi soldi nostri però, aspetta, questo signore deve essere mirato cioè deve avere bisogno di soldi in contanti e avere sul suo conto, invece, soldi della sua società per pagarci la fattura». Il rischio è che ti scoprano e ti accusino, dice inavvertitamente, di mafia: «Infatti questa fattura che abbiamo incassato adesso, l'abbiamo fatta a Eriches perché a loro gli fanno comodo, perché un po' di personale lo pagano a nero e... prima era più facile avere i contanti, oggi per avere i contanti o c'hai un benzinaio o un'edicola o... oppure sei un mafioso». Per giustificare ingressi di denaro sempre crescenti, Odevaine ipotizza di coinvolgere «amici fidati» a cominciare dal costruttore Pulcini: «Che ne so si può chiedere a Marco Lucchesi, per esempio se a lui gli fanno comodo solo in contanti, gliel' ho già chiesto, lui m'ha detto di sì a Giacomo Giacomo Spaino... peraltro, io glielo posso chiedere, ovviamente, a Pulcini, oltretutto Pulcini è un cliente di Monte dei Paschi, uno dei clienti più importanti della Monte dei Paschi».







LA PALETTA DELLA POLIZIA



La procura ha depositato anche un decreto di perquisizione e sequestro, sempre contro Luca Odevaine, firmato dal procuratore Giuseppe Pignatone in persona. Nel lungo elenco di documenti dedicati ai centri di accoglienza per i rifugiati che, secondo le accuse, cercava di affidare alle coop di Mafia Capitale, spunta un piccolo abuso che probabilmente l'ex capo della Polizia provinciale di Roma ancora si concedeva: sul cruscotto della sua Renault Megane i militari del Ros hanno trovato anche una ”paletta” in dotazione alla sua ex polizia. Sebbene si fosse dimesso due anni fa, il dirigente pubblico ha tenuto per se uno di quei ricordi di poco valore ma che possono tornare utili nell'attraversare il traffico cittadino.







IL PALAZZO AL COLOSSEO



Nell'elenco del materiale sequestrato e depositato ieri mattina, ci sono anche alcuni documenti ancora da ”decifrare”. Nell'abitazione di Giovanni Campennì, considerato l'uomo mandato a Roma dalla ndrina calabrese dei Mancuso per curare i rapporti con Carminati e Salvatore Buzzi, ad esemio, i carabinieri del Ros hanno trovato una vecchia lettera, datata 2012: «Amico mio, è un palazzo intero che stanno vendendo vicino al Colosseo dove abita il nostro amico che cura la vendita», dice il testo firmato da ”Salvatore, ma senza ulteriori specifiche.







CARCERE DURO



Ieri sera, il ministro della giustizia Andrea Orlando ha firmato il decreto che dispone il carcere duro per Massimo Carminati. Una scelta amministrativa ma anche un segnale di fiducia alla procura di Roma che ieri ha concluso la discussione delle posizioni di tutti gli arrestati davanti al Riesame. Oltre ad Odevaine, si parlava anche dell'ex amministratore delegato di Ama Franco Panzironi. Nessuno dei due era presente in aula e i loro legali hanno respinto le accuse e chiesto la liberazione di tutti. I giudici potrebbero decidere nelle prossime ore.</column>
        </table>
        <table name="tblWebData">
            <column name="Article">Il ministro della Giustizia Andrea Orlando ha disposto il regime di 41 bis per Massimo Carminati, personaggio considerato al vertice di «Mafia Capitale».







A chiedere al ministero della Giustizia l'applicazione del carcere duro per l'ex esponente dei Nar considerato ora soggetto chiave dell'inchiesta su Mafia Capitale, era stata la Procura di Roma che sta coordinando le indagini. Carminati è detenuto nel carcere di Tolmezzo in provincia di Udine dove è stato trasferito nei giorni scorsi per motivi di sicurezza.</column>
        </table>
        <table name="tblWebData">
            <column name="Article">Si è chiusa con un nulla di fatto l'dienza del Tribunale del Riesame di Roma per i ricorsi presentati da altri sette indagati dell'inchiesta Mafia Capitale che chiedono la revoca dell' ordinanza di custodia cautelare e, a chi è contestata, l'annullamento dell'aggravante della matrice mafiosa.



Si tratta di Franco Panzironi, ex ad Ama, Luca Odevaine, già capo della Polizia Provinciale, Giuseppe Ietto e Cristiano Guarnera, imprenditori, Rossana Calistri, ex membro della Commissione aggiudicazione lavori riguardanti il verde pubblico (è ai domiciliari), Sandro Coltellacci e Pierino Chiaravalle, collaboratori di Salvatore Buzzi, il ras delle cooperative. A presiedere il collegio è Bruno Azzolini che, al termine dell'udienza, si è riservato la decisione sulle richieste di scarcerazione.



Il Collegio competente sulla legittimità delle misure restrittive presieduto da Bruno Azzolini deciderà sulle richieste di revoca delle ordinanze di custodia cautelare e di annullamento dell'aggravante mafiosa, nelle prossime ore, al massimo domani.



I Pm Paolo Ielo, Luca Tescaroli e Giuseppe Cascini hanno dato parere negativo all'accoglimento dei ricorsi presentati da questo gruppo (il terzo) di indagati che hanno impugnato i provvedimenti cautelari emessi nei loro confronti.</column>
        </table>
        <table name="tblWebData">
            <column name="Article">Il presidente dell'Anticorruzione, Raffaele Cantone, a quanto si apprende, ha notificato l'avvio del procedimento per la richiesta di commissariamento di due appalti affidati da Ama al Consorzio Nazionale Servizi (sede a Bologna) e alla Cooperativa Edera (sede a Roma). Sono i primi due appalti commissariati relativi all'inchiesta Mafia Capitale.







L'avvio del procedimento da parte del presidente dell'Anticorruzione è scattato ieri, sempre a quanto si apprende. L'iter segue la procedura prevista dall'articolo 32 del decreto legge 90 che ha affidato più ampi poteri all'Authority. Le due aziende hanno ora 15 giorni di tempo per presentare un'eventuale memoria. Successivamente Cantone chiederà al prefetto di Roma di emettere i relativi decreti di commissariamento.







Gli appalti commissariati Il Consorzio nazionale servizi (Cns), il cui appalto con l'Ama - municipalizzata romana rifiuti e ambiente - è stato commissariato dall'Anticorruzione, è un colosso della cooperazione associato a Legacoop e con sede a Bologna. La cooperativa '29 Giugnò di Salvatore



Buzzi è associata al Cns e lui stesso fino a due settimane fa faceva parte del Consiglio di sorveglianza del consorzio. All'esplodere dell'inchiesta su Mafia Capitale il Cns ha annunciato l'espulsione di Buzzi, presunto braccio imprenditoriale di Massimo Carminati.



Del Cns si è parlato poi per un appalto da 3 milioni per le pulizie nelle sedi del ministero del Lavoro a Roma, vinto da Cns e da un'altra azienda, quindi trasferito dal consorzio alla '29 Giugnò per inadempienze della prima società incaricata da Cns.







L'altro appalto dell'Ama commissariato dall'Authority di Raffaele Cantone riguarda la cooperativa Edera di Roma, il cui responsabile Franco Cancelli si trova agli arresti domiciliari per turbativa d'asta nell'ambito



dell'inchiesta 'Mondo di Mezzò. Nelle intercettazioni del Ros Cancelli compare spesso in relazione a Buzzi, con il quale sembra spartirsi alcuni appalti.</column>
        </table>
        <table name="tblWebData">
            <column name="Article">Nove romani su dieci vogliono lo scioglimento del Consiglio comunale e sei su dieci vogliono le elezioni subito. E' questo il risultato di un sondaggio condotto da Euromedia reasearch dopo lo scandalo e gli arresti di mafia capitale.















Nel corso degli ultimi scandali romani che hanno coinvolto alcuni personaggi politici di spicco e in seguito agli arresti effettuati, secondo Lei, il consiglio comunale di Roma dovrebbe essere sciolto?, è la domanda posta al campione nel sondaggio.







Sì per tornare ad elezioni subito ha risposto il 58,6% degli elettori romani. Un altro 30,2% dei romani vuole invce lo scioglimento e il commissarimanto per qualche anni. In totale sono per lo scioglimento del COnsiglio l'88,8% dei romani. Contrari invece solo il 10,6%%.











SINTESI METODOLOGICA



INDAGINE



Lo scopo di questa rilevazione è stato quello di raccogliere gli umori dei cittadini residenti nella città di Roma, dai 18 anni in su, finalizzato allo studio sulle intenzioni di voto sui candidati alla carica di Sindaco per analizzare il loro livello di forza e sui partiti per avere una fotografia della situazione politica sul territorio comunale.







IL CAMPIONE



I campioni sono stati determinati attraverso una stratificazione proporzionale multipla, basata sui caratteri di sesso, età e Municipi nei quali è divisa la città di Roma. I dati relativi alle ampiezze assolute e percentuali delle caratteristiche sopra citate provengono dai dati Fonte Comune di Roma 2010.







UNIVERSO DI RIFERIMENTO



L'universo di riferimento è stato determinato a partire dalle cifre della popolazione assoluta su cui è stata effettuata la determinazione percentuale della popolazione da 18 anni in su ed in seguito incrociata con le caratteristiche di sesso e fascia di età. (Popolazione adulta residente a Roma 2.404.17)







CENNI SUGLI STRUMENTI DI RICERCA



Gli strumenti standard utilizzati per le ricerche sono DBSTAT, SPSS, EXCEL.







LA RILEVAZIONE



La rilevazione viene effettuata mediante interviste telefoniche attraverso metodologia C.A.T.I. (Computer Aided Telephone Interviewing).</column>
        </table>
        <table name="tblWebData">
            <column name="Article">Verrà probabilmente risentito in Commissione antimafia il prefetto di Roma Giuseppe Pecoraro. La notizia secondo la quale il capo della prefettura avrebbe dato il via libera alla cooperativa guidata da Salvatore Buzzi, contrasterebbe con quanto da lui detto l'11 dicembre scorso davanti ai componenti della Commissione parlamentare. Da qui le dichiarazioni del deputato Pd Davide Mattiello, che dell'Antimafia è un componente: «Credo sia opportuno - ha affermato - che il prefetto torni a chiarire».







LA REAZIONE



Pecoraro, dal canto suo, non ci sta proprio a sentirsi accusato. E ieri ha replicato in una conferenza stampa: «Io a Buzzi dissi no. Voglio difendere l'operato dell'ufficio immigrazione della prefettura che ha fatto un lavoro improbo». Lettere come quella che gli viene contestata - dichiara il prefetto - sono state inviate a tutti i sindaci e a tutti gli enti con posti disponibili o del consiglio territoriale per l'immigrazione, tra cui compare anche la 29 giugno». A tale proposito, ha mostrato i documenti (foto qui accanto) che certificherebbero l'invio delle lettere: cinque missive partite dalla prefettura protocollate ai sindaci e alle questure di Guidonia, Ciampino, Rocca Priora, Anguillara e Castelnuovo di Porto, in cui si porta a conoscenza delle amministrazioni comunali della disponibilità di alcune associazioni a ospitare gli immigrati e a verificare se ci siano motivi ostativi. E qualche giorno dopo inviate anche ai comuni di Monterotondo, Pomezia, Nettuno, Fiano Romano e altri, con le stesse richieste.



«In questo modo si mette a conoscenza i sindaci delle offerte delle società - spiega ancora il capo della prefettura - e si chiede di effettuare controlli per verificare che non vi siano motivi ostativi. Solo alla fine della fase istruttoria sono state scelte le 20 strutture per ospitare gli immigrati». Tra queste è stata scartata quella di Castelnuovo di Porto per «eccessiva concentrazione», come si legge nei documenti ufficiali. La 29 giugno ottenne, comunque, la gestione dei centri di Anguillara e Ciampino.



La lettera “contestata” porta la data del 18 marzo 2014, ed è stata protocollata in uscita il 19. Nello stesso giorno, Salvatore Buzzi aveva incontrato Pecoraro, secondo quanto è evidenziato nelle carte dell'inchiesta. «Non sapevo chi fosse - chiarisce ancora il prefetto - l'ho incontrato per rispetto della persona che me lo ha presentato: Gianni Letta. E dopo l'incontro, in cui ho detto no all'incremento dei migranti a Castelnuovo di Porto, non ho più ricevuto richieste in tal senso dalla cooperativa Eriches». Sempre Pecoraro, comunque, dopo la bocciatura che la 29 giugno aveva avuto dal Tar, su decisione del giudice Linda Sandulli, aveva presentato un esposto alla procura della Repubblica contro di lei. Il particolare risulta dagli atti del Consiglio di presidenza del Csm amministrativo che aveva aperto un procedimento disciplinare sulla condotta del giudice: il marito della donna era interessato alla stessa gara d'appalto con un'altra cooperativa avversaria di quella di Buzzi.</column>
        </table>
        <table name="tblWebData">
            <column name="Article">Per Massimo Carminati si annuncia un Natale davvero solitario. Ieri, la procura di Roma ha inviato a via Arenula la richiesta di carcere duro (ovvero di 41 bis) per il presunto boss della Mafia Capitale. E la decisione del ministro della giustizia Andrea Orlando potrebbe arrivare entro Natale, quasi certamente sarà nero su bianco per la fine del 2014 visto che il Dipartimento dell'amministrazione penitenziaria (Dap) ha già avviato l'istruttoria e sul merito è stato chiesto un parere anche al procuratore nazionale antimafia Franco Roberti. Difficile, a meno che non giunga qualche parere negativo, che il Guardasigilli scelga di rifiutare la sua firma proprio al principale protagonista di un'inchiesta su cui ha scelto di pronunciarsi in diverse sedi. Anzi, nei corridoi del ministero si prevede che la pratica si risolverà in un paio di giorni, dunque in tempo per chiudere tutto prima dell'inizio delle festività.







IL FILE GUARDIA DI FINANZA



Di certo l'inchiesta della procura di Roma sembra mostrare una rete di relazioni sempre più articolata. Con un vorticoso giro di soldi. Quando nei giorni degli arresti la Guardia di finanza si è presentata nello studio di commercialista di Stefano Bravo, accusato di essere colui che si occupava di far filtrare i soldi all'estero per alcuni degli indagati e soprattuto per Luca Odevaine, ha trovato uno strano file che lo stesso Bravo aveva chiamato, forse con intenti ironici, ”Guardia di finanza”: all'interno ci sono le fatture della cooperative Abitus e Il Percorso e della fondazione Integra/azione con cui Luca Odevaine giustificava i pagamenti che le cooperative di Buzzi e soci gli facevano arrivare. Le fatture sono in tutto ventidue, con valori che vanno dalle poche migliaia ai 20mila euro. Troppo poche, hanno obiettato gli uomini delle fiamme gialle, tanto che Bravo è costretto ad obiettare a verbale: «In merito alle fatture del 2011, le ricerche condotte presso il mio studio non mi hanno consentito di rinvenirle. Presumo che a seguito di un trasloco le stesse possano essere finite fuori posto». Un anello importante per garantire un flusso costante di informazioni e denaro sembra rappresentato da Mario Schina, ex responsabile dell'ufficio decoro del comune di Roma, quindi divenuto membro della cooperativa di Odevaine il Percorso. Schina, scrive il Ros, «ha un ruolo di raccordo tra gli interessi riconducibili al Buzzi, in parte identificabili con le attività delle cooperative che a lui fanno riferimento e l'Odevaine». Il fratello, Lino Schina, è anche lui un commercialista ed è stato perquisito lo stesso giorno: la procura vuole sapere che ruolo avesse nella gestione degli affari delle cooperative.







SMERIGLIO IN PROCURA



Intanto, il tribunale del Riesame di Roma si appresta a chiudere il primo capitolo di valutazione dell'inchiesta curata dallo stesso procuratore capo Giuseppe Pignatone, dall'aggiunto Michele Prestipino e dai pm Giuseppe Cascini, Paolo Ielo e Luca Tescaroli. Questa mattina, si discuteranno i ricorsi di una decina di detenuti, tra i quali l'ex ad di Ama Franco Panzironi, accusato di associazione per delinquere di stampo mafioso, corruzione e turbativa d'asta. Ieri, il vice governatore del Lazio Massimiliano Smeriglio si è presentato in procura per annunciare l'intenzione di costituirsi parte civile nel processo. E sempre ieri, il Movimento 5 stelle ha presentato un'interrogazione per chiarire se una delle intercettazioni depositate recentemente sia riferita al capogruppo Pd alla Regione: «A seguito della pubblicazione dell'intercettazione telefonica in cui Buzzi e Carminati parlano di somme da corrispondere a tal ”Vincenzi” chiediamo all'omonimo capogruppo del Pd, di chiarire se quando era assessore ai lavori pubblici della giunta Zingaretti della Provincia di Roma siano stati o meno aggiudicati appalti a una delle ditte coinvolte nell'inchiesta».</column>
        </table>
        <table name="tblWebData">
            <column name="Article">Dall’archeologia alle Belle Arti, passando per biblioteche, educazione e bilancio, sono pronte le nomine dei nuovi direttori generali del Ministero per i Beni culturali e per il turismo. Un primo passaggio strategico per la rivoluzione di Dario Franceschini. E per la guida dei musei salta la poltrona di Anna Maria Buzzi, sorella di Salvatore Buzzi, uomo-chiave dell’inchiesta Mafia Capitale, che fino ad oggi ha guidato la direzione per la Valorizzazione, competenza che sembrava naturale passare ai Musei. Al suo posto è stato nominato l'architetto Ugo Saragni. Esce di scena, dunque, Anna Maria Buzzi, finita anche lei nelle intercettazioni del fratello, &quot;patron&quot; della Cooperativa 29 Giugno arraffa-appalti d'oro, ma non indagata.







Quanto al decreto Franceschini, la vera e attesa svolta sarà dopo la pubblicazione, in programma per il 9 gennaio sulla testata del The Economist, del bando per la ricerca internazionale dei venti direttore top manager per musei e istituzioni che avranno una gestione autonoma (dal Colosseo a Pompei, dagli Uffizi alla Galleria Borghese). Per questo primo step, si è trattato di un “rimescolamento” di poltrone.







Le indiscrezioni sul toto-nomi si sono rincorse fino in serata. Per la formalizzazione del processo di nomina si attende domani (martedì 23 dicembre) con il visto ufficiale del Ministero della Pubblica amministrazione. Ma da quanto si apprende, la nuova squadra dei direttori generali è pronta, tra riconferme, scambi e new entry.







Ecco tutti i nomi. Ugo Soragni, come dicevamo sopra, l’architetto che ha curato gli interventi alla Reggia di Caserta, vola alla Direzione Musei, mentre Francesco Scoppola guiderà le Belle arti e paesaggio. Caterina Bon Valsassina sbarca all’Educazione e ricerca, lasciando la direzione regionale della Lombardia, e Federica Galloni, fino ad oggi direttore regionale del Lazio, prende la poltrona della direzione per l’Arte e architettura contemporanee e periferie urbane.







Gino Famiglietti resta alla direzione per l’Archeologia, forte della sua lunga esperienza alla direzione del Molise. Confermata Rossana Rummo che rimane in tema di “carte”, guidando la direzione generale Biblioteche, seguita da Mario Guarany cui spettano gli Archivi. Gregorio Angelini occupa la direzione Organizzazione del personale, mentre a Paolo D’Angeli spetta il Bilancio.







Le direzioni a Cinema, Spettacolo dal vivo e Turismo non sono state toccate dalla riforma di Franceschini, quindi i direttori rimangono in carica fino a scadenza naturale. Vale a dire, tra un anno. Nel dettaglio, Nicola Borrelli al Cinema, Salvo Nastasi allo Spettacolo, Onofrio Cutaia al Turismo.</column>
        </table>
        <table name="tblWebData">
            <column name="Article">Il premier Matteo Renzi ha incontrato a Palazzo Chigi il presidente dell'Autorità Anticorruzione Raffaele Cantone. Al centro del confronto le richieste del presidente del Consiglio di aggiornamenti sull'Expo e sul lavoro che il magistrato sta facendo al Campidoglio dopo l'inchiesta su mafia capitale.</column>
        </table>
        <table name="tblWebData">
            <column name="Article">La procura di Roma vuole il carcere duro per Massimo Carminati, accusato di essere il capo della cupola mafiosa della capitale. La procura di Roma vuole il carcere duro per Massimo Carminati, accusato di essere il capo della cupola mafiosa della capitale. A breve la richiesta di applicazione del cosiddetto 41 bis da parte di piazzale Clodio arriverà al dicastero della Giustizia. Carminati è attualmente detenuto nel carcere di Tolmezzo (Udine).</column>
        </table>
        <table name="tblWebData">
            <column name="Article">«Le lettere sono state inviate a tutti i sindaci e a tutti gli enti con posti disponibili o del consiglio territoriale per l'immigrazione, tra cui compare anche la 29 giugno». Così il prefetto di Roma, Giuseppe Pecoraro, commenta la notizia della lettera del 18 marzo inviata al sindaco di Castelnuovo di Porto in cui «segnala» la disponibilità della cooperativa «Eriches 29» ad ospitare gli immigrati in arrivo nella provincia di Roma.







Il prefetto ha poi mostrato i documenti che certificano l'invio delle lettere. Nello stesso giorno, il 18 marzo, dalla prefettura partono cinque missive protocollate ai sindaci e alle questure di Guidonia, Ciampino, Rocca Priora, Anguillara e Castelnuovo di Porto in cui si porta a conoscenza delle amministrazioni comunali della disponibilità di alcune associazioni ad ospitare gli immigrati e a verificare se ci siano motivi ostativi. Nei giorni successivi partono altre lettere, inviate ad altri comuni (Monterotondo, Pomezia, Nettuno, Fiano Romano e molti altri) con le stesse richieste.







«Si mette a conoscenza i sindaci delle offerte delle società - spiega Pecoraro - e si chiede di effettuare controlli per verificare che non vi siano motivi ostativi». «Solo alla fine della fase istruttoria sono state scelte le 20 strutture per ospitare gli immigrati», conclude il prefetto. Tra queste è stata scartata quella di Castelnuovo di Porto per «eccessiva concentrazione» come si legge nei documenti ufficiali. La 29 giugno, però, ottenne la gestione dei centri di Anguillara e Ciampino.</column>
        </table>
        <table name="tblWebData">
            <column name="Article">«Scusi, ma non è pericoloso venire in vacanza a Roma visto che c’è la mafia?». Sono più o meno queste le domande che stanno rimbalzando dal resto del mondo e che stanno creando qualche preoccupazione agli imprenditori del settore turistico di Roma. Ha spiegato Giuseppe Roscioli, presidente di Federturismo, durante la presentazione dei dati sull’affluenza di visitatori nel 2014 e nel periodo natalizio: «Sulla stampa internazionale escono articoli dedicati all’inchiesta su Mafia Capitale. Poiché da lontano è sempre difficile farsi un’idea precisa, ora rischiamo un contraccolpo». «Dobbiamo lavorare ancora di più sull’immagine e la promozione della città», ha concordato Marta Leonori, al suo ultimo giorno da assessore al Turismo (da domani la delega passa a Giovanna Marinelli, a lei resta quella alle Attività produttive).



Eppure, i dati presentati questa mattina da Giancarlo Mulas, presidente dell’Ente bilateale del turismo del Lazio, sono positivi, parlano di una crescita. Ma ci sono due campanelli di allarme. Il primo: il numero dei turisti aumenta, ma meno che negli anni passati; il secondo: il costo medio delle camere è in diminuzione ed è assai più basso di quello di Londra, New York e Parigi. Tra i turisti stranieri crollano le presenze dei russi (a causa della tensione internazionale e della svalutazione del rublo) e c’è la stagnazione per i cinesi (che invece preferiscono altre capitali europee, «paghiamo la difficoltà nel rilascio dei visti e un numero limitato di voli diretti, ma con l’Expo nel 2015 le cose miglioreranno», ha spiegato Marta Leonori). Ultima curiosità: qual è secondo voi il mese dell’anno in cui ci sono più turisti? Sbagliato. In realtà è ottobre (1.330.000 arrivi), mentre il più fiacco è gennaio (poco meno di 710 mila).



Ma vediamo nel dettaglio alcune delle cifre più interessanti. Premettendo che per le ultime due settimane di dicembre l’Ebtl si affida a una stima, il 2014 sarà archiviato con l’arrivo a Roma di 13.365.000 turisti, il 5,78 per cento in più del 2013. Le presenze (un dato che tiene conto anche dei giorni di permanenza) sono state 32.804.500 (più 4,93). 13,3 milioni di turisti sono quasi tre milioni in più di quelli registrati nel 2010 (quando furono 10,5 milioni). Sembra un incremento straordinario, ma si parla di frenata perché se nel decennio scorso si cresceva, ogni anno, con una percentuale a doppia cifra, da quattro anni c’è una frenata, la percentuale di incremento è sempre più bassa. Insomma, Roma deve correre ai ripari, anche perché diminuisce il costo medio di una stanza (da 147,97 euro del 2013 a 146,23 del 2014) ed è assai più basso di quello che si può permettere di fare pagare una concorrente diretta come Parigi (194,94 euro). Alla voce arrivi il 36,28 per cento è rappresentato dagli italiani, il 63,72 dagli stranieri. La nazione di provenienza più rappresentata? Di gran lunga gli Stati Uniti, da cui arriva un turista straniero su 4.



E poi ci sono Natale e Capodanno. Anche in questo caso le performance sono buone, soprattutto se inserite in un contesto economico. Per Natale (dal 23 al 28 dicembre) sono stimati 211.000 turisti a Roma, il 5.24 per cento in più dello stesso periodo del 2013. Per Capodanno (dal 29 dicembre al 3 gennaio) saranno 191 mila (più 4,37).







mauro.evangelisti@ilmessaggero.it



twitter: @mauroev</column>
        </table>
        <table name="tblWebData">
            <column name="Article">Mafia Capitale? È altro da Tangentopoli: è il sintomo di una «politica così debole che è preda di interessi economici e criminali». Le critiche della magistratura ai provvedimenti del governo contro la corruzione e la prescrizione? «L'Anm dovrebbe essere più obiettiva». Il Guardasigilli Andrea Orlando interviene all'indomani dell'altolà del premier Renzi che, intervistato dal Messaggero, ha sollecitato i magistrati ad essere veloci con i processi evitando di parlare attraverso i comunicati.







Ministro, la magistratura associata non ci sta e fa sapere che offrire il proprio contributo alla formazione delle leggi è segno di democrazia. Lei da che parte sta?



«Non voglio acuire le polemiche. Penso che Renzi non si riferisca tanto alla magistratura associata quanto a singole prese di posizione. Riconosco che l'Anm può avere un ruolo anche nel miglioramento del processo legislativo, purché questo sia esercitato in modo più obiettivo di quanto non si sia verificato nelle ultime settimane».







Perché, l'Anm non sarebbe stata obiettiva?



«Sembra che i giudizi siano stati molto condizionati dal clima che si è venuto a creare in seguito alla rottura su alcuni punti specifici. Per esempio, sul civile l'Anm aveva collaborato ampiamente alla redazione del decreto, ma l'introduzione della norma sulle ferie l'ha portata a dare un giudizio molto negativo sull'intera riforma. Quanto alle priorità, l'Anm si lamenta di cose inesatte: ricordo che sulla responsabilità civile dei magistrati siamo partiti molto dopo aver affrontato il civile, le carceri, il processo civile telematico, la costituzione dell'ufficio del processo e gli organici amministrativi»







Sta forse dicendo che l'intervento sulle ferie dei magistrati voluto da Renzi ha incrinato i rapporti con l'Anm?



«Non è che le norme cambiano di segno se si riducono o meno le ferie ai magistrati. Mi pare, invece, che alcune riforme tanto reclamate siano cadute nel dimenticatoio. Penso all'autoriciclaggio, per anni indicato come essenziale al rafforzamento del contrasto alla criminalità mafiosa. Quando la legge è stata approvata c'è stato il silenzio. E questo vale anche per alcuni strumenti deflattivi largamente voluti dalla magistratura: l'archiviazione per tenuità del fatto, ad esempio, non ha ricevuto il sostegno che ci si attendeva dall'Anm, nonostante l'apprezzamento di alcune grandi procure. Il reato di falso in bilancio, poi, incardinato in commissione al Senato, sembra che non esista nei loro comunicati».







Andiamo con ordine. Dopo il caso Mafia Capitale Renzi aveva annunciato una stretta sui reati contro la pubblica amministrazione. Ne è uscito un testo che aumenta la pena soltanto per la corruzione e che incide sui sequestri dei beni: norme peraltro inserite in un più ampio ddl riforma del processo penale che era stato approvato dal governo nel lontano 29 agosto e mai depositato in Parlamento. Il governo sta scontando l'effetto annuncio?



«Le modifiche proposte da Renzi sono aggiuntive rispetto a una serie di disegni di legge già incardinati, come ad esempio quello ora al Senato sulla criminalità economica che contiene l'autoriciclaggio (già approvato col rientro dei capitali), il falso in bilancio e la confisca allargata dei beni. Il segnale politico che abbiamo voluto dare ai corrotti è il seguente: non guardate solo agli anni della pena che sconterete, ma sappiate che ci sarà un'aggressione ai patrimoni come è accaduto per la mafia. Nel nostro lavoro abbiamo sempre cercato di tener conto delle sensibilità della maggioranza e del parlamento per arrivare alla mèta. E sono convinto che entro gennaio il Senato approverà le norme sulla criminalità economica e che entro febbraio-marzo si potrà chiudere anche alla Camera».







E la prescrizione? Il ddl del governo è ritenuto assai timido.



«Piuttosto che fare norme sul singolo reato, credo che sia preferibile rivedere la prescrizione complessivamente, verificando poi l'impatto della modifica sui reati che si prescrivono più frequentemente. Mi sento di poter dire che la combinazione tra l'aumento tra il massimo edittale per la corruzione (passata da 8 a 10 anni, ndr), l'introduzione dell'autoriciclaggio e la modifica da noi proposta (stop alla prescrizione per due anni dopo la condanna di primo grado e di un anno prima di arrivare in Cassazione, ndr), potrebbe evitare il macero di quasi tutti i processi per reati contro la Pubblica amministrazione che oggi si prescrivono. Per avere un ordine di grandezza, nel 2012 si è prescritto il 4% dei processi per reati contro la Pa, e questo prima dell'innalzamento delle pene introdotto dalla legge Severino, sempre nel 2012».







Ministro, in Mafia Capitale il peso della corruzione è aggravato dall'associazione mafiosa. E' una degenerazione di Tangentopoli o, secondo lei, è qualcosa di diverso?



«E' qualcosa di diverso e non necessariamente di meno grave: mentre ai tempi di Tangentopoli era la politica che vessava l'economia, in questa caso abbiamo a che fare con una politica così debole che è preda di interessi economici e criminali di ogni sorta. Questo ci deve far riflettere sull'autonomia dei partiti e su come ricostruire l'autorevolezza della politica. La crisi dei partiti ha creato una sorta di putrescenza di alcune strutture pubbliche»







Per il Pd romano, commissariato, è stato un colpo non da poco.



«Si tratta di vicende che non nascono in questi mesi ma che si sviluppano con l'altra amministrazione precedente, anche se il Pd non ha saputo essere impermeabile. Credo che con il commissariamento di Orfini il partito abbia affrontato tempestivamente la questione»







Le cooperative di Buzzi, uno degli arrestati, erano molto attive nell'offrire lavoro ai detenuti. Tutto da rivedere?



«Evitiamo che questo fango ricopra tutto il sistema della cooperazione che lavora molto col volontariato. Vanno però ridotti i margini di discrezionalità nell'affidamento dei lavori. In questo senso stiamo lavorando per rivedere i rapporti che la Cassa delle ammende e il Dap hanno con il mondo delle cooperative».</column>
        </table>
        <table name="tblWebData">
            <column name="Article">La lettera per aprire un varco alle coop di Salvatore Buzzi a Castelnuovo di Porto parte dalla Prefettura di Roma subito dopo l'incontro tra Giuseppe Pecoraro e il braccio destro di Massimo Carminati: il 18 marzo 2014. Nei giorni precedenti, il Ros aveva intercettato il progetto di Mafia capitale per trovare una sponda a Palazzo Valentini: l'appuntamento con Gianni Letta e il successivo incontro con Pecoraro. E il documento che sembra apparentemente smentire le parole pronunciate dal Prefetto dopo gli arresti, nel corso dell'audizione all'Antimafia. Pecoraro aveva ammesso di avere ricevuto Buzzi, sostenendo però di non avere dato alcun seguito alle sue richieste. La sollecitazione di Palazzo Valentini alle amministrazioni, invece, è identica al progetto che gli indagati ipotizzavano al telefono dopo la bocciatura del Tar per la gestione del Cara: ospitare i richiedenti asilo nei 100 appartamenti della coop Eriches 29. Affare che poi non è andato in porto.







LA LETTERA



Nel tardo pomeriggio del 18 marzo Buzzi viene ricevuto da Pecoraro. Subito dopo parte la lettera, firmata dal dirigente Roberto Leone: «Alla luce delle manifestazioni di disponibilità ricevute - si legge nel documento indirizzato al sindaco di Castelnuovo di Porto e al Questore - si chiede alle signorie loro, per i profili di rispettiva competenza, se sussistano motivi ostativi alla stipula di una convenzione con il soggetto indicato “Eriches 29 consorzio cooperative sociali”. La sede proposta per l'accoglienza si trova in Borgo del Grillo. Si allega la documentazione relativa alla manifestazione di disponibilità ricevuta e si resta in attesa di cortesi urgenti notizie, rappresentando che, in mancanza di elementi ostativi, si procederà alla stipula della convenzione».







Negli atti dell'inchiesta della Dda, i carabinieri documentano quanto avvenuto nei giorni precedenti: «Il 15 marzo 2014 Buzzi comunica alla dottoressa Paola Varvarazzo (della prefettura di Roma ndr) che avevano perso al Tar (aggiudicazione del Cara di Castelnuovo di Porto) e la gara era stata aggiudicata alla coop Auxilium». Il giorno dopo Buzzi parla con Carminati, gli racconta del Tar e aggiunge: «Domani c'ho un appuntamento con Gianni Letta, quindi quanno mi ricapita?». È Luca Odevaine, componente del tavolo per i rifugiati, a suggerire a Buzzi gli argomenti da affrontare con Letta: «Gli si potrebbe chiedere, perché Pecoraro c'ha ferma un sacco de roba, c'ha fermo Castelnuovo di porto 100 appartamenti...Allora si può chiedere a Pecoraro che sbloccasse la situazione e Letta interverrà perché il filo c'è, se glielo dice lui si sblocca in un secondo». Il 18 Buzzi viene fotografato in via del Nazareno 8, dove ci sono gli uffici di Letta. «Domani alle sei - dice nell'intercettazione successiva a Mario Schina, collaboratore di Odevaine - vado dal prefetto». Alle 17,40 del 18 marzo il Ros lo segue fino a Palazzo Valentini. E il 19 marzo Buzzi comunica a Odevaine: «Col prefetto è andata molto bene. Gli abbiamo parlato di questo Cara di Castelnuovo di Porto...no del Cara, gli abbiamo parlato di questo immobile che c'è». E Odevaine: «Degli appartamenti». Buzzi risponde: «E lui mi ha detto: basta che il sindaco me dice di sì, io non c'ho il minimo problema, anzi la cosa è interessante, lasciatemi tutto». E Odevaine: «Gli hai detto che anche la Scotto Lavina era stata già informata?». «Sì, non c'è stato nemmeno bisogno - replica Buzzi - perché lui ha sposato subito il problema».







IN ANTIMAFIA



L'11 dicembre Pecoraro aveva spiegato in Antimafia: «È vero, ho ricevuto Buzzi, ma non sapevo nemmeno chi fosse. È venuto da me dopo che Letta mi aveva telefonato. L'ho ricevuto e ho detto no alla sua proposta che consisteva nella disponibilità di 100 appartamenti per gli immigrati di Castelnuovo di Porto. Gli ho spiegato che lì ho già il Cara, che gli immigrati in una città così piccola sarebbero stati troppi».







LA REPLICA



Adesso il prefetto spiega: «È una lettera che abbiamo scritto a tutti i sindaci della provincia, là dove ci fosse l'offerta di posti, per una sorta di par condicio e per evitare polemiche. Personalmente ero contrario, perché a Castelnuovo c'era già il Cara e il sindaco aveva chiesto sostegni straordinari in materia di ordine pubblico. La cosa è finita lì». Il prefetto ricorda anche che, dopo gli arresti, ha chiesto al ministro Alfano lo scioglimento del Consiglio comunale di Castelnuovo di Porto.</column>
        </table>
        <table name="tblWebData">
            <column name="Article">Roma è stata «colpita da uno schiaffo violento. Noi dobbiamo dire che Roma è una città sana che sa guardare alla luce».



E' il parere del sindaco di Roma, Ignazio Marino, intervenuto all'accensione della Menorah in piazza Barberini. «Con una luce come quella di questa lampada dobbiamo riaccendere non solo questa bellissima piazza, ma anche le nostre case e i nostri cuori», ha aggiunto.







Per quanto riguarda le dichiarazioni di Renzi sulla Capitale, il sindaco le ha accolte «Molto bene». «Erano le stesse parole di un sms, che conservo con gratitudine, che Matteo mi mandò la sera delle elezioni - ha spiegato - Mi disse 'riposa quest'ultima notte che poi ti dovrai occupare di Roma'. Quello è l'impegno che presi allora e penso sia l'impegno che dobbiamo rinnovare anche oggi».</column>
        </table>
        <table name="tblWebData">
            <column name="Article">«Roma deve ripartire». Nel giorno in cui l'Anm torna all'attacco del governo sulle norme anticorruzione, Matteo Renzi ricorda che «i giudici devono fare le sentenze, ma le leggi le fa il Parlamento». E assicura «durezza senza fine» su Mafia Capitale, «perché chi lucra sui poveracci mi fa schifo».







Partiamo però dalla legge di Stabilità, presidente. Lei ha rivendicato la più grande riduzione fiscale della storia della Repubblica. Pensa che nel 2015 potrà avere effetti concreti sia per le famiglie che per le imprese, in chiave di spinta alla crescita? Oppure questo sforzo finanziario è destinato ad essere inutile senza la mobilitazione di investimenti a livello europeo, che nella migliore delle ipotesi non è immediata?



«Parliamoci chiaro. In un momento difficile come quello che stiamo vivendo, con la stagnazione europea e una crescita globale più bassa rispetto alle attese, tutto è utile ma niente è decisivo. Giusti gli 80 euro, giusta la cancellazione della parte lavoro dall'Irap, giusto tutto. Ma è naturale che servano gli investimenti europei e nazionali. E, aggiungo, servono le riforme strutturali che hanno un forte valore politico, ma anche economico».







I principali centri di ricerca individuano ancora tra le cause non secondarie della stagnazione economica una persistente crisi di fiducia. Le famiglie non consumano e le imprese continuano a non investire, pur con le debite eccezioni. Che argomenti userebbe per convincere gli italiani a cambiare atteggiamento nel 2015?



«Verissimo. Pensi che dal 2012 al 2014 gli italiani hanno visto aumentare i propri risparmi di circa 400 miliardi di euro: siamo al paradosso che un Paese ricco ha più soldi di prima da parte. Avere 400 miliardi che la paura ha rinchiuso in un cassetto fa male: è una cifra superiore persino all'intero piano Juncker. Noi dunque i soldi da parte ce li avremmo. Ma dobbiamo recuperare fiducia in noi stessi e nell'Italia».







Venendo all'Europa, presidente. Le conclusioni dell'ultimo Consiglio europea a presidenza italiana sono state definite nella stessa delegazione italiana «un bicchiere mezzo pieno e mezzo vuoto». Ora che è tornato a Roma, possiamo dirlo chiaramente: il piano Juncker decollerà o no? Resta agli atti il suo «parole-parole-parole» lasciando il summit...



«Ho canticchiato ”parole, parole, parole” perché lo aveva suggerito lo stesso Juncker in conferenza stampa il giorno prima. Anche se la canzone giusta sarebbe di Battisti, più che di Mina: se funzionerà, ”lo scopriremo solo vivendo“. Per me è un primo passo. Con una novità importante: gli investimenti vengono scorporati dal patto di stabilità. Questa è una rivoluzione culturale per l'Europa. Noi insisteremo per valorizzare questo approccio».







Una parte consistente della manovra italiana è fatta in deficit: nei primi mesi del 2015 la Ue potrebbe chiederci misure aggiuntive. L'Italia rispetterà il tetto del 3%?



«L'Italia rispetterà tutte le regole. Regola del deficit, regola del debito, regola degli investimenti. E anche regola del buon senso».







La nostra immagine internazionale è stata scossa dalle vicende di Mafia Capitale. Il Pd ha dimostrato di voler affrontare il problema alla radice, azzerando il partito romano. Quanto era grave il degrado che ha trovato nel Pd romano?



«Il Pd ha fatto una scelta semplice: commissariare per dire che noi non abbiamo paura di niente e di nessuno. Se qualcuno dei nostri ha sbagliato è giusto che paghi tutto, fino all'ultimo centesimo, fino all'ultimo giorno. Gli sconti si fanno al supermercato, non in politica. Detto questo, siccome noi siamo garantisti chiediamo e anzi pretendiamo che si corra - il più veloce possibile - verso i processi e le sentenze. La giustizia si esercita nei tribunali e parla con le sentenze, non con le paginate sui giornali».







Lei è sempre stato a dir poco algido sulla giunta Marino, esclude l'ipotesi di elezioni anticipate a Roma se l'inchiesta dovesse estendersi?



«Marino deve fare il sindaco. I romani gli hanno chiesto proprio questo: tenere pulita la città, sistemare le buche, efficientare la macchina, far funzionare le scuole con le mense e i servizi, disciplinare il traffico, investire in cultura e tutto quello che deve fare un buon sindaco. Al Campidoglio sono comprensibilmente scossi per quanto è accaduto. Ma mi verrebbe da dir loro, in romanesco: ahò, dateve 'na mossa, non state fermi là. Roma deve ripartire. Com'era lo slogan di Marino in campagna elettorale? Daje! Appunto...».







Il governo è subito intervenuto a sua volta, con un ddl anticorruzione che però gli stessi magistrati hanno giudicato insufficiente, sia per la forma scelta (un disegno di legge, appunto, anziché un decreto), sia perché non compare alcun premio per chi collabora. L'Anm ha usato parole durissime.



«Stavo in pensiero, era da un po' che non mi facevano un comunicato contro... Battute a parte, io provo il massimo rispetto per i magistrati quando giudicano e fanno le sentenze. Ma preferisco i magistrati che parlano con indagini e sentenze a quelli che parlano con i comunicati stampa. Un magistrato deve scrivere sentenze, le leggi le fa il Parlamento. Gli strumenti per combattere la corruzione ci sono. Li abbiamo aumentati. Noi siamo il governo che ha messo Cantone all'Anticorruzione, che vuole ripristinare il falso in bilancio, che ha commissariato il Mose e ripulito l'Expo... Quindi durezza assoluta sulla vicenda romana, perché chi lucra sui poveracci mi fa schifo, poi però è fondamentale che si arrivi a sentenza».







La vicenda di Mafia Capitale non le ha impedito di lanciare la candidatura della Capitale per le Olimpiadi 2024. Una mossa patriottica quanto esposta a rischi. Cosa le fa ritenere che questa volta i lavori preparatori sfuggiranno alle solite malversazioni?



«Roma non è corruzione. Roma è meno che mai la mafia. Roma, insisto, deve ripartire. Io non accetto che si mettano tutti sullo stesso piano. Dire che sono tutti colpevoli fa il gioco dei criminali perché porta a dire che tutti colpevoli, nessun colpevole. Dunque io non lascio Roma a quelli che rubano. E le Olimpiadi sono una grande occasione, un progetto a lunga scadenza, perché il Paese torni a progettare, a pensare al futuro, a discutere, riflettere, sognare. Ma in modo concreto. E con tutti i controlli del caso. Saremo inflessibili. Ma non possiamo rinunciare a un sogno solo perché qualcuno vorrebbe rubare anche quello!».







Intanto i partiti sono già in fermento per la partita del Quirinale. Lei ha già detto che finché Napolitano resta al suo posto non intende occuparsene. Dobbiamo crederle?



«Dovete credermi perché è quello che sta realmente avvenendo. Però potete anche non credermi, non mi offendo. Il punto è che oggi il Presidente della Repubblica c'è, è in carica, e lavora come sempre in modo puntuale e determinato nel rispetto del suo ruolo istituzionale. Quando si dimetterà, affronteremo e risolveremo il problema senza troppi traumi. Ma prima – soprattutt</column>
        </table>
        <table name="tblWebData">
            <column name="Article">Nel ”mondo di mezzo” di Mafia Capitale tutti sono in affari con tutti: «'ndranghetisti, camorristi...brigatisi». Non ci sono appartenenze mafiose o trascorsi terroristici che facciano la differenza per Salvatore Buzzi e il suo regno delle cooperative.



Quegli uffici in Via Pomona, divenuti centri di smistamento di bustarelle e crocevia di contabilità parallele, erano obiettivi così ”sensibili” che l'ex Nar Massimo Carminati aveva pensato bene di isolarli dalle microspie piazzate dagli inquirenti con un jammer. Dispositivo attivato spesso e volentieri quando nella stanza delle decisioni e delle spartizioni era presente Emanuela Bugitti. E' lei la più stretta collaboratrice di Buzzi: vicepresidente di Formula Consorzio, amministratore unico della Sarim Immobiliare srl, procuratore della società cooperativa 29 giugno, presidente del cda 29 giugno servizi sr. E' lei che 34 anni fa aveva assicurato covo e armi alla colonna brigatista veneta ”Cecilia Ludman” che uccise il vicecapo della Digos Alfredo Albanese e il direttore del petrolchimico di Marghera Sergio Gozi. Era il 1980 e la ventiseienne ragioniera Bugitti, figlia di contadini di Remanzacco, aveva ingannato tutti con quel viso da brava ragazza dagli occhi blu: terminato il lavoro in fabbrica trovava mille scuse per non rientrare a casa e andare dormire a Jesolo o a Udine. Lì incontrava i compagni brigatisti. Quando la presero, nel maggio del 1980, aveva sul tavolo tre pistole col colpo in canna e stava battendo a macchina la ”scheda” su un politico veneto, possibile obiettivo da colpire.







IL PROCESSO E IL CARCERE



Evita l'ergastolo perché, a differenza di Marco Fasoli, Nadia Ponti, Marinella Ventura e Vincenzo Guagliardo, non aveva partecipato ai due omicidi. Viene comunque condannata a 19 anni e mezzo per banda armata con finalità di terrorismo e possesso di armi, pena poi ridotta in appello a 15 anni. E' nel carcere romano di Rebibbia che la Bugitti incontra Buzzi, impiegato di banca condannato per aver ucciso con 34 coltellate il complice che lo aveva ricattato sull'incasso di assegni falsi. Lui, detenuto modello, primo laureato dietro le sbarre con 110 e lode, riceve la grazia da Oscar Luigi Scalfaro dopo aver fondato, nel 1983, la cooperativa 29 giugno. Emanuela segue le sue orme: organizza spettacoli teatrali e convegni in carcere. Poi, con 18 mesi di liberazione anticipata, quel progetto esce dal carcere e si trasforma in business. Tentacolare. Per mettere le mani su appalti e soldi pubblici. Un non-compagno, quale può essere per un ex brigatista l'ex Nar Massimo Carminati, diventa socio e stratega negli affari della ”29 giugno”.







GLI AFFARI



E' con la Bugitti che Buzzi, il 17 gennaio scorso, si confronta sui lotti che sarebbe stato conveniente «andare a chiedere» per il bando di gara Ama sulla raccolta del multimateriale. L'ex brigatista è presente anche alla riunione del 28 marzo, quando le microspie dei Ros intercettano l'affare da 800mila euro ”più iva” che il Comune ha destinato per il verde pubblico alle cooperative, grazie all'intervento di Claudio Turella, funzionario del servizio giardini di Roma Capitale. In quell'occasione Buzzi rivela: «50mila euro a Gramazio, cioè glieli ha dati Massimo (Carminati, ndr) e Massimo sta a metà con noi». L'onnipresente Emanuela sa anche quali sono le altre tariffe fissate da Buzzi: «Luca Odevaine piglia 5mila euro al mese da tre anni! Mario Schina piglia 2mila euro al mese da tre anni e glieli abbiamo dati in tempi di pace e di guerra».







IL NOBEL



L'altro giorno il Tribunale del Riesame ha fatto uscire dal carcere la Bugitti, ora ai domiciliari in un appartamento a due passi da Piazza Navona. Di cose da spiegare agli inquirenti ne avrà ancora molte. Una su tutte: il senso di un sms inviato il 29 giugno scorso a Buzzi, in occasione dell'anniversario della fondazione del cooperativa: «Ti candidiamo al Nobel sezione ”se po fa” sottosezione ”29 ladroni” premio ”sòla allo Stato”». Il Nobel del ”mondo di mezzo”.</column>
        </table>
        <table name="tblWebData">
            <column name="Article">L'indagine su Mafia Capitale pesa anche sulle ville storiche del Comune. Soprattutto su quei parchi che rimangono chiusi nonostante i lunghi e complessi lavori di restyling siano finiti da un pezzo.



Con fior di euro spesi. Sono gli strani casi della cinquecentesca Villa Aldobrandini che spicca monumentale sul tratto finale di via Nazionale, e degli ottocenteschi giardini Carlo Alberto al Quirinale. Patrimonio in consegna alla Sovrintendenza capitolina. I lavori di restauro, durati oltre un anno per la prima, con un costo di 500mila euro, e quasi due anni per i secondi (con una spesa da mezzo milione di euro) sono stati finanziati da Arcus, la società nata in seno al Ministero per i Beni culturali e per il turismo, forte di un capitale sociale del dicastero dell'Economia.



Ma i cancelli rimangono chiusi a data da destinarsi perché l'appalto per la manutenzione è stato bloccato, messo sotto accusa dal tornado politico-giudiziario. A sollevare il tema è la consigliera municipale del centro storico Nathalie Naim, dopo che i residenti hanno cominciato a chiedere chiarimenti sulla mancata riapertura. «Il Dipartimento Ambiente del Comune mi riferisce che i lavori in queste due ville sono finiti i primi di ottobre ma le tengono chiuse perché gli appalti per la manutenzione non sono stati rinnovati», avverte la Naim. Come ricorda la consigliera, le indagini della Procura hanno messo in luce che la Cooperativa 29 Giugno di Salvatore Buzzi, cui era stata affidata l'intera manutenzione di ville e giardini storici di Roma Capitale, avrebbe vinto il bando di gara grazie alla complicità di funzionari comunali fra cui Claudio Turella responsabile dei giardini storici ora arrestato. Appalti sospesi, dunque, niente manutenzione e le ville rimangono chiuse. La condizione di black out degli appalti per la manutenzione, però, si ripercuote su tutti gli altri giardini storici comunali.



Villa Sciarra è un esempio: «Nonostante i lavori di restauro - dice la Naim - oggi appare devastata dal degrado perché gli appalti per la manutenzione sono bloccati per le indagini in corso». Pensare che Villa Sciarra è stata restaurata con ben 600mila euro, fondi Arcus. Proprio la società del Mibact nel 2010 aveva messo a disposizione del Comune 4 milioni di euro per il risanamento anche del Giardino di Sant'Andrea al Quirinale (500mila euro), Villa Celimontana (900mila), Villa Carpegna (800mila), Parco di San Gregorio al Celio (200mila).Tutti (tranne Celimontana) senza manutenzione ora. Altro esempio, a Villa Torlonia sono transennate dal 21 giugno le aree dove sono caduti gli alberi per il nubifragio.</column>
        </table>
        <table name="tblWebData">
            <column name="Article">Dopo essersi assicurato il controllo di mezza città, il “pirata” Massimo Carminati aveva un nuovo piano: solcare i mari per portare all'estero i rifiuti di tutta Roma e guadagnarci sopra milioni di euro. Nel 2012, dopo essersi aggiudicati una commessa per gestire la raccolta differenziata, il Nero e i suoi complici - secondo quanto si legge in una informativa del Ros dei carabinieri - avrebbero tentato di accaparrarsi un maxi appalto dell'Ama per controllare il trasferimento dell'immondizia che dal porto di Civitavecchia doveva finire oltrefrontiera. Affari d'oro anche dall'immondizia, non solo sui nomadi.







IL RUOLO DI BUZZI



È il dicembre di due anni fa, quando la municipalizzata emette un bando per l'appalto relativo al trasporto della spazzatura dai centri di raccolta di Roma fino al porto di Civitavecchia, per poi stiparla su imbarcazioni dirette all'estero. Carminati e Buzzi, il ras delle cooperative con entrature in tutti i partiti, sfruttano gli appoggi che hanno in Campidoglio per tenere sotto controllo la gara. Come scrivono gli investigatori, nell'affare risultano coinvolti Fabrizio Franco Testa, imprenditore legato al Cecato, che in questo caso fungerebbe da «intermediario con gli organi di Roma Capitale». Cioè, secondo l'informativa, Luca Gramazio, all'epoca consigliere comunale, l'ex capo dipartimento delle politiche sociali Angelo Scozzafava, e il capo della segreteria del sindaco Alemanno, Antonio Lucarelli. Anche Carlo Pucci, ex dirigente di Eur Spa, sarebbe stato interpellato: secondo gli inquirenti, avrebbe fatto da tramite tra Carminati ed Emilia Fiorani (non indagata, tuttavia), ex moglie del funzionario e amministratore delegato della &quot;Treerre spa&quot;, una società che si occupa di raccolta dei rifiuti, e che nelle mire di Buzzi avrebbe potuto curare la fase del trasporto su strada da Roma alla cittadina portuale.



Ad occuparsi materialmente della questione è proprio il re delle coop. Il 12 dicembre 2012, intercettato, Buzzi telefona a Quintilio Napoleoni, direttore tecnico del Consorzio Raccolta Differenziata Roma, e gli chiede se potesse segnalargli qualche operatore interessato a partecipare alla «gara dell'Ama per il trasporto all'estero». Buzzi dice di aver già creato un'associazione temporanea d'imprese con «degli spagnoli che hanno le navi... mi serve qualcuno sui trasporti... prendere la monnezza da dove sta e portarla sulle navi».







L'UOMO DI BOLZANO



Napoleoni dispensa consigli e fa il nome di un imprenditore di Bolzano e che lavora anche in Germania: «Ho un amico carissimo specializzato in trasporti internazionali... Mi ha già detto: “So di questa cosa di Ama e sto all'erta perchè mi interessa molto”... Bisogna capire se vuole correre da solo oppure no”». Il dirigente promette di mettere una buona parola per Buzzi: «Gli dico: “Guarda che su Roma devi averci qualcuno che ti porta avanti la causa... ti ci metto in contatto”». L'affare sembra andare in porto. E Carminati mette pressione e telefona a Pucci: «Dobbiamo fare qualcosa... siamo pronti». L'interlocutore rassicura il boss: «Li hanno inseriti... per il trasporto, capito?». A fine dicembre i problemi burocratici sembrano risolti. Carminati comunica: «Abbiamo sistemato tutto».</column>
        </table>
        <table name="tblWebData">
            <column name="Article">Beppe Grillo scatenato. «Votare di notte come i ladri, con un presidente del Senato senza dignità, un testo con parti addirittura mancanti. Ieri notte è andata in onda l'ennesima pagliacciata di una repubblica in mano a golpisti e tangentari. Il parlamento va sciolto e bisogna andare a nuove elezioni al più presto», sentenzia dal suo blog, parlando di «dittatura con la vaselina».







Non basta. Nel mirino di Grillo finisce di nuovo anche il capo dello Stato, insultato al pari del presidente del Senato Pietro Grasso e del ministro del Lavoro Giuliano Poletti. «Siamo nelle mani di folli che stanno facendo a pezzi la Nazione, sotto gli occhi di un presidente della Repubblica tremebondo, che ha tradito la Costituzione», attacca Grillo dopo la maratona notturna che ha portato all'approvazione della legge di Stabilità.







«Il portavoce del M5S Vacciano - si legge nel blog - ha chiesto a Grasso stanotte che testo si doveva votare, visto che mancavano pezzi. Quello di Topolino? L'ineffabile Grasso ha risposto che il governo avrebbe integrato il testo. Ma chi crede di prendere per il culo? I cittadini dovranno subire una legge finanziaria che li massacrerà di tasse senza che il contenuto sia discusso e neppure scritto. Questa è dittatura con la vaselina», affonda il leader M5s,a cui replica a stretto giro il presidente del Senato: «Sono abituato per la mia precedente professione a tenere conto del dissenso. Le critiche possono arrivare, l'importante è che si riconoscano gli obiettivi raggiunti. Il mio compito è far votare in Aula quello che la maggioranza mette insieme per far andare avanti il Paese».







E ancora strali sul ministro Poletti, a cui Grillo intima «dimettiti, subito», rilanciando una nota del deputato M5S, Massimo Baroni contro il ministro del Lavoro. E non solo per la foto insieme a Salvatore Buzzi, principale indagato dell'inchiesta su mafia capitale. Per i grillini ora c'è anche «un appalto: la cooperativa di Buzzi, al centro dello scandalo romano, si occupa delle pulizie del ministero di Poletti».







«Poletti andava a cena con Buzzi e tutto il cucuzzaro, presenziava alla presentazione del faraonico bilancio della sua cooperativa - afferma Barone - Poletti era presidente della Legacoop, ma non si è accorto di nulla. Ora è il ministro del Lavoro e non si è accorto dell'appalto dato con l'avallo del suo ministero alla cooperativa di Buzzi. Poletti, forse - conclude il M5S -, non si è accorto neanche di essere un ministro. Poletti deve dimettersi, per restituire un minimo di dignità all'istituzione che rappresenta».







«La cooperativa 29 Giugno, già di Salvatore Buzzi (in carcere per Mafia Capitale) - ora affidata ad amministratori giudiziari - è stata autorizzata dal Tribunale di Roma a proseguire i lavori di pulizia nelle sedi del ministero del Lavoro», si discolpa il ministro.</column>
        </table>
        <table name="tblWebData">
            <column name="Article">Un nuovo sequestro di beni riconducibili all'imprenditore Cristiano Guarnera è stato eseguito dai Finanzieri del Comando Provinciale di Roma insieme al Ros nell'ambito dell'inchiesta «Mondo di mezzo». Si tratta di 93 tra immobili e terreni, per un valore di circa 13.350.000 euro. A scoprire il nuovo «tesoretto» il G.I.C.O. del Nucleo di Polizia Tributaria di Roma, nelle «pieghe» della contabilità della società Edilizia Piera S.r.l., rappresentata dal nonno di Guarnera, Angelo, di 90 anni, e le cui quote sono intestate a Cristiano Guarnera ed alla nonna Maria Piera Verducci, moglie di Angelo. Tali immobili, a prima vista, non risultavano riconducibili alla predetta società, in quanto le relative trascrizioni nei pubblici registri immobiliari erano state effettuate con una ragione sociale leggermente difforme e senza l'indicazione della Partita Iva della Edilizia Piera S.r.l..







Il numero degli immobili e dei terreni riconducibili a Cristiano Guarnera sequestrati dalle Fiamme Gialle per effetto dei provvedimenti emessi dal Tribunale di Roma - Sezione Misure di Prevenzione, a seguito di richiesta della Direzione Distrettuale Antimafia della Procura della Repubblica di Roma, sale così a 274, per un valore complessivo stimato in oltre 113 milioni di euro.</column>
        </table>
        <table name="tblWebData">
            <column name="Article">Contatti per arrivare al Dipartimento amministrazione penitenziaria e far trasferire Lele Macchi di Cellere da Rebibbia ad un nuovo carcere. Nelle ultime settimane prima dei nuovi arresti, il gruppo responsabile del sequestro finito nell’omicidio di Silvio Fanella (cassiere di Gennaro Mokbel e detentore di almeno una parte del tesoro) cerca di far cambiare carcere all’ex militante degli anni ’70. Macchi, fondatore del Movimento rivoluzionario popolare, è malato da tempo, ma i contatti sembrano andare oltre la semplice segnalazione.







var id=86460



«NEGLI ANNI ’70 PAGAVO»



E’ lo stesso Macchi a parlare col fratello Umberto di come potrebbe muoversi il loro avvocato, del quale Lele non sembra più fidarsi. Umberto: «Quello mi dice al Dap, quello mi dice che devo vedere quello, mi dice aspettiamo»; Emanuele: «Le trovo io tramite persone che hanno collaborato ad aiutare disgraziati che stavano dentro, io per tirare fuori Concutelli non è che ho cacciato cento mila, ho pagato cinque mila una perizia duemila un’altra, era perché sono riuscito ad arrivare no…come a Maroni, Maroni tramite la Mambro ci sono arrivato, sono nomi che non si possono fa ma lei lavora al Partito Radicale, è lei che ha avuto ‘sti contatti. Queste cose qua in silenzio per non nominarle se no…non se può vede che…questo questo lo faccio io ste cose qua, è perché gente (inc) mi portano tutti bene non ho mai fatto del male». Il riferimento è a Pierluigi Concutelli, esponente di Ordine nuovo condannato per l’omicidio del pm romano Vittorio Occorsio, libero dal 2011 per motivi di salute. Lele Macchi sembra essere sicuro che una strada ci sia, e ricorda come funzionava negli anni ’70: «Dico tu c’hai quarant’anni no, noi riusciamo ad avere gli indirizzi dei Giudici a vent’anni, io ho corrotto perché sono andato a pagare i Giudici per fare uscire la gente, a ventidue, a venticinque anni, quindi non c’è l’impossibilità, no ».







L’AIUTO DI ABRIGNANI



Sebbene rischi lui stesso il carcere per gli stessi fatti (ieri è stato arrestato) si mobilita anche Manlio Denaro che, si legge nell’informativa della Squadra mobile di Roma, «contatta il suo amico parlamentare Ignazio Abrignani», parlamentare di Forza Italia. Denaro: «Lui sta ancora al transito non è in infermeria... ha un braccio paralizzato...non vivrà molto»; Abrignani: «Provo a sentire la Polverini, intanto se riesce a spostarmelo... perchè lei conosce il direttore di Rebibbia... capito? vediamo se in tanto riusciamo a spostarlo in infermeria prima di andarlo a trovare insomma».







A mettersi a disposizione per aiutare Macchi sarebbero anche altri, gliene parla il secondo fratello, Gianluigi, riferendo di una dirigente di Rebibbia, Alessia Rampazzi. Gianluigi: «La Rampazzi è sollecitata, è sensibile, è disponibile, è sollecitata pure da quell’altra amica di Germanella (Germana De Angelis, ndr), ieri gli ha telefonato ha dato il numero di cellulare a Emilio e gli ha dato dei consigli su come “avvicinare il Dap” addirittura questo ha fatto!». Qualche aiuto arriverebbe anche da fuori Roma. Gianluigi: «Questa di Sulmona, la direttrice, una volta a settimana viene qua, io con Germanella la sento spesso viene una volta a settimana qua e quando viene qua parla con la Rampazzi».







Emanuele: «Perfetto, va bè non…»; Gianluigi: «Ieri, ieri come ti dicevo prima, questa qui di Sulmona ha dato due nomi del Dap da contattare a Emilio (uno dei legali di Macchi, ndr) che vanno contattati per sollecitare la cosa».</column>
        </table>
        <table name="tblWebData">
            <column name="Article">Un tariffario preciso, per stabilire un prezzo a ciascun immigrato che mette piede in uno dei centri di accoglienza. Era arrivato a un punto di precisione massima il sistema di pagamenti messo in piedi da Salvatore Buzzi e Massimo Carminati.







Con una proposta del genere, il braccio e la mente riescono ad arrivare al sindaco di Castelnuovo di Porto, dove ha sede un centro per immigrati. Ma, si legge nelle intercettazioni depositate dopo i nuovi arresti sui rapporti con un clan della 'ndrangheta, i due proponevano gli stessi pagamenti anche a Luca Odevaine.







Nel dialogo tra Buzzi ed un suo dipendente spunta, come possibile contatto, anche il nome della senatrice Anna Finocchiaro. Buzzi: «Il sindaco di Castelnuovo me lo so comprato, 10mila di campagna elettorale. Più una tantum a immigrato che arriva. Qual è la cosa che te dovevo dì risevata?»; Caldarelli: «Del sindaco de Castelnuovo»; Buzzi: «Ah il sindaco de Castelnuovo questo, se lo semo comprato! Castelnuovo è comprato». Caldarelli: «Avevamo parlato, avevamo cominciato». Buzzi: «E all'obbedienza perché quando gli ho detto ”50 centesimi a persona che arriva” glie se so schiarite le idee». Buzzi: «Dovemo rinegozià il prezzo pure con Odevaine (Luca Odevaine ndr) perché Odevaine ce chiede un euro, dovemo rinegozià pure a zero cinquanta (cinquanta centesimi)... con la Finoccharo che andamo a parlà martedì, vediamo che succede, tutti vogliono soldi». Caldarelli: «Eh»; Buzzi: «Tantè vero che io verbalizzerei la Finanza... scusa a Milano chiedono zero ottanta...». Caldarelli: «E vaffanculo va»; Buzzi: «Gentiluomini no».







«TI PAGO MA NIENTE FAVORI»



I tentativi di avvicinare la politica sono costanti. Il 17 novembre scorso, pochi giorni prima degli arresti, Buzzi pianifica di fare nuovi accordi, magari passando per il consigliere regionale Eugenio Patanè accusato nell'inchiesta coordinata dal procuratore aggiunto Michele Prestipino di aver preso una tangente in cambio dell'appoggio per un appalto di raccolta rifiuti. Il capo delle cooperative, che secondo l'accusa sarebbero lo strumento di Mafia capitale, si confronta con Claudio Bolla, responsabile del consorzio Eriches 29 dedicato ai centri di accoglienza. Buzzi: «A me me piace Matteo Renzi, che cazzo vuoi? Che cazzo vuoi Euge? Tu glie devi dì ”noi siamo diventati tutti renziani, ce devi dì che cazzo me dai in cambio?”». Bolla: «Che me dai in cambio infatti»; Buzzi: «Non ho capito, non conti un cazzo semo amici te assumo qualcuno, e vabbe t'ho assunto quello, m'hai messo in croce per farlo assume...”Guarda te regaliamo 10mila euro però non ti assumo nessuno perché costa molto de più”» Bolla: «Gli diamo un contributo»; Buzzi: «Gli diamo un con tributo al sindacato, comprate sta cazzo de rivista...» Bolla: «Forlenza dice ”tu hai fatto un favore a Cgil, non hai fatto un favore all'università”».







«VOTIAMO GASBARRA»



Il 17 novembre scorso, le ipotesi riguardano i nuovi scenari interni al Partito democratico romano, forse in vista delle primarie. Sintetizzano i carabinieri del Ros: «Buzzi esclama ”la cooperativa vota Gasbarra, in silenzio senza grandi clamori”. Poco dopo rivolgendosi all'interlocutore puntualizza ”però me raccomando Michele, in silenzio perché non se deve sapè, se vinciamo si cambiano gli equilibri a Roma, se non vinciamo c'avemo la Matia (forse Marianna Madia ndr) sindaco, chiaro?».</column>
        </table>
        <table name="tblWebData">
            <column name="Article">La holding, su richiesta, era anche pronta a versare ”contributi” a chi era in difficoltà. Così sarebbe avvenuto per l'ex consigliere comunale di Sel, Andrea Alzetta, almeno secondo la conversazione intercettata lo scorso 17 novembre 2014, tra Massimo Carminati, il suo amico Emilio Gammuto, il re delle coop, Salvatore Buzzi, e la segretaria responsabile della contabilità parallela, Nadia Cerrito. Carminati e i suoi sono pronti a versare 5mila euro a ”Tarzan”, leader del movimento per la casa, escluso dal consiglio comunale a causa di una condanna pregressa, sulla base della cosiddetta legge Severino, e in difficoltà economica. Buzzi concorda con il ”Nero” cosa fare. E Carminati dà l'ok. La conversazione viene intercettata nel quartier generale della holding criminale, in via Pomona 29, sede del Consorzio Eriches 29, una delle coop che ottiene commesse e appalti dall'amministrazione.







LE TELEFONATE



«Tarzan - dice Buzzi a Carminati - è un ex consigliere comunale, Andrea ti mando questo messaggino gli devi fa, gli regaliamo 5mila euro praticamente». Ed Emilio Gammuto: «Gli mando pure io un messaggino». La conversazione è disturbata, Carminati e i suoi discutono del fatto che Alzetta sia stato escluso sulla base della stessa legge che ha portato alla decadenza dalla carica di senatore l'ex premier Silvio Berlusconi. ”Tarzan”, dicono, ha avuto problemi di salute. «Siccome nessuno lo aiuta - spiega Buzzi - è andato da Smeriglio (Massimiliano Smeriglio, vicepresidente della Regione Lazio ndr) tramite Passarelli gli ha fatto avere una ricerca per l'emergenza abitativa. Soltanto che sta ricerca l'ha commissionata la cooperativa Arancia. La cooperativa Arancia c'avrà sì e no 5 lire sul conto corrente». E Carminati: «Non ce l'ha». E Buzzi continua: «Io gli ho detto, ti servono soldi, ”no, non mi serve niente, non mi serve niente, ieri, invece, mi ha chiamato è uscito dall'ospedale e non c'ha proprio più una lira». Carminati commenta: «Va beh, poveraccio...Veramente questa qui, da quando lo hanno segnalato, veramente è una cosa..,» E Buzzi: «Gli facciamo recupero di acconto 5mila» euro. Gammuto commenta: «Ma è vergognoso» e Carminati: «Cioè tutte cose per...carattere sociale, mica». «Come Eriches», dice Buzzi; «Occupazioni pagato, occupazioni», aggiunge Carminati. Buzzi conclude: «Gli facciamo un bonifico oggi». «Subito glielo faccio oggi», conferma Nadia Cerrito, la segretaria di Buzzi. E il suo capo: «Ce sta tutto. Ritenuta d'acconto, la mettiamo per emergenza abitativa, la mettiamo da qualche parte, in modo che a lui, poi mi dici, i soldi netti che gli arrivano e gli mando un messaggino». Nadia dice che provvederà subito e Buzzi chiosa: «Sì, aho, tutti amici, tutti amici, poi, però, alla fine non c'è mai nessuno, eh?».</column>
        </table>
        <table name="tblWebData">
            <column name="Article">Arriva l'attesa decisione del tribunale del riesame di Roma nell'ambito dell'inchiesta Mafia capitale.







Conferma della custodia in carcere, con l'aggravante mafiosa, per Salvatore Buzzi, Giovanni De Carlo ed altri nove indagati. Torna invece in libertà Riccardo Mancini, ex ad dell'Ente, mentre Giovanni Fiscon, ex direttore generale Ama, va ai domiciliari.







Grasso: «Ciò che emerge è mafia». «L'inchiesta su Mafia Capitale ha fatto emergere un &quot;mondo di mezzo&quot; che non fatico a identificare come mafia, perché anche le mafie sono cambiate: il volto violento e brutale della criminalità organizzata non è il più grave pericolo», ha affermato il presidente del Senato Pietro Grasso, nel corso dello scambio di auguri con la stampa.







Grasso ha spiegato che «È come se quella che una volta veniva definita l' &quot;area grigia&quot; della mafia si fosse resa completamente autonoma: sarebbe un errore grave sottovalutarne la pericolosità e sminuire il tutto a qualche episodico caso di corruzione o criminalità comune. Temo che il fenomeno sia molto più diffuso di quanto non appaia».







«È il volto oscuro delle mafie a doverci spaventare - ha proseguito - quello che si infiltra dentro la società, dentro le istituzioni, dentro l'economia, che controlla territori e impedisce lo sviluppo e una piena democrazia, che cerca di radicarsi, espandersi e sopravvivere nel tempo, che intrattiene relazioni con il potere sociale, economico, politico e istituzionale. Questo è il tipo di mafia che ha speculato per anni sulla Capitale, una criminalità mafiosa di tipo diverso rispetto a quella che siamo abituati a conoscere e a rappresentare, ma che, aldilà delle connessioni - che pure ci sono - con le 4 mafie storiche, ha un'identità di »metodo« con le mafie tradizionali».</column>
        </table>
        <table name="tblWebData">
            <column name="Article">«Non ho alcun commento da fare». Lo ha detto il sindaco di Roma Ignazio Marino interpellato sulle intercettazioni relative all'inchiesta Mafia Capitale che riguarderebbero Maurizio Pucci, il 'candidato' ad entrare nella nuova giunta come assessore ai Lavori Pubblici.



Nelle intercettazioni, pubblicate oggi dal 'Messaggero', Salvatore Buzzi sostiene, riferendosi a Pucci, che «quello ruba per il partito ma tanta roba gli è rimasta attaccata».







«Per quanto riguarda le intercettazioni - ha aggiunto poi il sindaco Marino -, se da un lato quando ero in parlamento ho sempre sostenuto che fosse uno strumento indispensabile, credo che debba essere utilizzato dai magistrati e non dai giornali per fare pettegolezzi cittadini».







Marino è stato interpellato a margine di una manifestazione sulla bicicletta in città: «Personalmente trovo che quello che è accaduto in questa città sia una ferita molto grave - ha affermato - e il fatto, come ha detto il procuratore Pignatone, che la mafia durante la giunta di Alemanno abbia potuto - sempre nella accuse che la Procura ha fatto - raggiungere posti di vertice è un fatto molto grave. Perchè questa è la Capitale di Italia. Sono orgoglioso che ci sia questa discontinuità dal giugno del 2013».</column>
        </table>
        <table name="tblWebData">
            <column name="Article">La Guardia di finanza di Roma ha sequestrato un patrimonio del valore di 100 milioni di euro riconducibile a Cristiano Guarnera, imprenditore arrestato nell'ambito dell'indagine su 'Mafia Capitale'.







var id=86460



Il provvedimento di sequestro riguarda, tra l'altro, quote societarie, 178 immobili e 3 terreni.







Il nuovo provvedimento di sequestro, emesso dal Tribunale di Roma - Sezione Misure di Prevenzione, in seguito alla richiesta della DDA della Procura della Repubblica di Roma ed eseguito dal Gico del Nucleo di Polizia Tributaria della Capitale, riguarda le quote societarie, il capitale sociale e l'intero patrimonio aziendale della: Edilizia Piera Srl, dell'Immobiliare Torre Argentata costruzioni Srl, della Verdepamphili Srl, dell'IGMA. Costruzioni Srl del Gruppo immobiliare Universo Srl e il 52% del capitale sociale della Devil Custom Cycles Srl. che opera nel settore della manutenzione e riparazione di veicoli. A questo si aggiungono 178 immobili e 3 terreni situati a Roma, a Sacrofano e Mentana, alle porte della Capitale, a Villaricca, vicino Napoli, e a Pordenone. Sequestrata anche uno yacht e 10 veicoli, tra auto e moto.







Il sistema. Alcune delle imprese sequestrate oggi a Cristiano Guarnera, «grazie all'intervento di Carminati, venivano coinvolte per il soddisfacimento delle esigenze connesse al piano di 'emergenza abitativà, promosso dall'amministrazione capitolina, nel quale, grazie alla capacità di penetrazione del sodalizio mafioso, erano da tempo inserite le cooperative di Salvatore Buzzi». Lo rende noto la Guardia di Finanza di Roma.







Il personaggio. L'imprenditore Cristiano Guarnera sarebbe stato «parte integrante dell'associazione». È quanto rende noto la Guardia di Finanza di Roma che ha operato il sequestro. Per gli investigatori: «In seno all'associazione 'Mafia Capitale', facente capo a Massimo Carminati, la figura di Cristiano Guarnera si è nel tempo evoluta, trasformandosi da imprenditore colluso a imprenditore mafioso, affiliandosi al gruppo criminale e divenendo parte integrante dell'associazione stessa, mettendo a disposizione dell'organizzazione le proprie imprese nel settore dell'edilizia».</column>
        </table>
        <table name="tblWebData">
            <column name="Article">C’è una nuova gatta da pelare, nelle carte depositate due giorni fa dalla procura distretturale antimafia nel corso dell’inchiesta Mafia capitale. Nelle intercettazioni della scorsa primavera, si parla (e molto male) anche di Maurizio Pucci, dirigente di Ama e candidato a entrare in giunta con la delega dei Lavori pubblici.







var id=86411



LA NOMINA SALTATA



Sebbene Pucci non risulti nella lista degli indagati, risulta confermato che è di lui che parla il cooperante Salvatore Buzzi quando, l’11 luglio scorso, ipotizza che il direttore generale di Ama Giovanni Fiscon potrebbe essere sostituito. Nelle intercettazioni, Buzzi non dice mai il nome completo, ma sembra assodato che il riferimento non sia a Carlo Pucci, funzionario di Eur Spa arrestato nel corso dell’inchiesta che difficilmente potrebbe ambire alla poltrona di dg di Ama.







L’intercettazione parte con una telefonata di Giovannni Fiscon e con le congratulazioni di Buzzi «per essere riuscito a mantenere l’incarico di Direttore generale di Ama Spa nonostante i tentativi da parte del Sindaco Marino di destituirlo a seguito di vicende conseguenti a deficit nella pulizia della città».







L’INTERCETTAZIONE



Poi, però, Buzzi racconta la sua versione dei fatti su Maurizio Pucci. Pesantissima. «Ieri praticamente è successo che sto matto de Sindaco ha convocato una giunta straordinaria per far fuori Fiscon e mettece Pucci. Quindi levava una brava persona e ce metteva un ladro, perché Pucci, dice, è un ladro rubava per il partito, ma tanta roba gli è rimasta attaccata quindi non rubava per il partito... allora abbiamo avvisato i nostri amici, i capigruppo, i nostri amici e si è alzato un po’ il fuoco de sbarramento.. poi ha lavorato pure Passarelli con Sel, risultato io poi ho smessaggiato a Fiscon alla fine è finita bene avemo mandato il messaggio Marino 0 Fiscon 2».







Attualmente, Pucci è nel gabinetto del sindaco, incaricato dei «progetti speciali», con un chiacchieratissimo stipendio da 157mila euro all’anno. Sua la gestione della pedonalizzazione dei Fori e quella del Tridente. Formalmente è ancora un dirigente Ama in aspettativa. Di certo, il suo curriculum politico e professionale lo vede crescere come uomo chiave dell’era Rutelli Veltroni, molto vicino a Goffredo Bettini. I suoi incarichi erano tutti importanti: direttore dei cantieri per il Giubileo del 2000, sovrintendente alle Grandi opere (tra cui l'apertura dell'Auditorium), e amministratore delegato di Musica per Roma.</column>
        </table>
        <table name="tblWebData">
            <column name="Article">ROMA Senatrice Linda Lanzillotta, lei ha presentato un emendamento alla legge di Stabilità per vincolare l'erogazione dei fondi previsti dal Salva-Roma alla cessione delle partecipate di secondo livello di Atac e Ama. Senza successo...

«Credo che si sia persa un'occasione. Questo emendamento voleva essere un sostegno all'azione che il sindaco Marino si propone di realizzare. Va considerato che il piano di risanamento è stato approvato prima che emergessero una serie di elementi dall'azione giudiziaria. Questo, a mio avviso, rende ancora più urgente intervenire sulla struttura del Comune di Roma, non solo per motivi finanziari, ma anche per motivi di trasparenza, di taglio alla radice dei meccanismi che consentono i fenomeni corruttivi».

La sua proposta in che senso avrebbe inciso su questi meccanismi?

«Rendere vincolante e stringente la chiusura delle partecipate avrebbe permesso al sindaco di costringere la sua maggioranza in Consiglio comunale ad agire. Una maggioranza che abbiamo visto essere permeabile ai condizionamenti esterni, e che quindi non approverà con il sorriso sulle labbra lo smantellamento del sistema delle partecipate».

Con esito diverso si è ripetuto quanto accaduto lo scorso anno. Furono i suoi emendamenti imporre dei vincoli nel piano di salvataggio della Capitale...

«L'anno scorso fu il presidente del Consiglio Matteo Renzi ad inserire nel decreto legge Salva-Roma gli elementi che avevo proposto e che in Parlamento non erano passati. Per questo dico che il sindaco Marino ha bisogno di alleati esterni che lo sostengano in quest'azione che lui ha dichiarato di voler svolgere. Quest'azione si fa certo con i magistrati e l'anticorruzione, ma si fa innanzitutto facendo venir meno i meccanismi che generano quei fenomeni».

Il piano Salva-Roma comunque prevede la cessione delle partecipate entro il 2018...

«Sì, ma siccome c'è un'emergenza finanziaria andrebbe anticipato. I contribuenti romani e quelli italiani stanno pagando questa situazione. E poi c'è anche un'emergenza etica emersa dall'inchiesta su Mafia Capitale. Non possiamo aspettare i tempi normali di un piano di risanamento. La mia proposta era di anticipare, attuare il piano in due anni e di legare l'erogazione dei fondi pubblici all'attuazione effettiva del piano stesso».

Perché il governo si è opposto?

«In verità il governo non si è opposto all'emendamento, anzi. Il vice ministro Morando era disponibile a dare un parere positivo alla proposta. Alla fine ha anche accolto un ordine del giorno che traduce l'emendamento come impegno politico del governo».

Chi è allora che ha bloccato?

«La maggioranza».

Il Partito democratico?

«Non voglio fare distinzioni. Devo prendere atto che per la seconda volta il Parlamento su Roma non ha voluto prendere decisioni».

A. Bas.

© RIPRODUZIONE RISERVATA</column>
        </table>
        <table name="tblWebData">
            <column name="Article">Mafia Capitale ha minato non soltanto l'economia ma anche l'immagine della ”res publica” romana. Un danno su cui - assicura il presidente della Corte dei Conti Raffaele Squitieri - «interverremo pesantemente nei limiti delle nostre competenze. Ci occuperemo di recuperare quello che è stato sperperato. Quanto è accaduto a Roma è di una gravità inaudita: il danno, anche in termini di immagine, difficilmente si può misurare».







Che l'intervento della magistratura contabile si affianchi a quello della procura guidata da Giuseppe Pignatone è inevitabile. L'annuncio assume però un maggiore peso se arriva nel corso di un convegno, al Senato, dedicato alla presentazione del volume «il contrasto alla corruzione nel diritto interno e nel diritto internazionale», a cura di Paola Severino, prorettore vicario dell'Università Luiss, e di Angela Del Vecchio, ordinario Luiss di diritto internazionale.







IERI E OGGI



La sala Zuccari, a palazzo Giustinani, è quella delle grandi occasioni: parlamentari e giuristi cui il presidente del Senato Piero Grasso, nel suo indirizzo di saluto, ricorda: «La questione della corruzione in Italia è un fenomeno attuale da decenni, che non ha trovato finora soluzioni efficaci e sistemiche sul piano repressivo e preventivo». L'auspicio è che la politica colga «l'occasione per legiferare nel modo più compiuto e coerente». La domanda posta ai relatori, tra cui il presidente emerito della Consulta, Cesare Mirabelli, è quasi scontata: dopo i recenti scandali Mose, Expo e, da ultimo, Mafia Capitale, la legge anticorruzione del 2012 ha già bisogno di un ”tagliando”?. Paola Severino, ministro della Giustizia ai tempi del varo della legge che porta il suo nome, premette: «dopo tangentopoli, che si legava al finanziamento illecito ai partiti, c'è stata una fase di grande silenzio e anche l'illusione che i mezzi penali potessero bastare da soli a risolvere il problema».







Che non sia così è sotto gli occhi di tutti. Ma, soprattutto, «se ai tempi di tangentopoli la corruzione era apicale e riguardava i vertici di partiti e imprese, oggi - sottolinea - è invece di più basso livello ma più estesa, al punto da far penare di essere diventata endemica. La fedeltà alla pubblica amministrazione ora si tradisce per pochi soldi».







LE NUOVE NORME



La legge del 2012 per la prima volta ha messo assieme la prevenzione (attraverso nuovi modelli di trasparenza e di semplificazione nella Pa) a nuove sanzioni penali. «La legge c'è - afferma l'ex Guardasigilli -. Alcuni fatti sono antecedenti all'entrata in vigore della legge. Inoltre, come ha anche rilevato la banca mondiale, quando si approntano riforme strutturali serve tempo. Bene ha fatto il ministro Orlando ad aver istituito un osservatorio per il monitoraggio delle più recenti riforme. Ma la battaglia contro la corruzione non può essere vinta solo dai giudici. Servono prevenzione, educazione e cultura della legalità».</column>
        </table>
        <table name="tblWebData">
            <column name="Article">Via Teulada, viale Mazzini, via Carlo Engri e tutti gli altri bar interni alla Rai: ben dieci, intestati fittiziamente all'ingegnere civile Giuseppe Ietto, titolare della Unibar, Unibar 2 e Venti punto dodici.







Tre società che, secondo gli inquirenti, Ietto usava in quanto prestanome di Massimo Carminati, il vero gestore dei locali interni alla tivù di Stato, oltre che di quelli del Ptv del policlinico di Tor Vergata.







È lo stesso ingegnere, cancellato dall'Ordine perché già finito nei guai per corruzione a un pubblico ufficiale di Nola, a fornire la cifra al gip e ai pm durante l'interrogatorio di garanzia. Unico dato che riferisce perché, poi, si avvale della facoltà di non rispondere. La ricostruzione dei carabinieri del Ros lo vede al centro del giro di fatturazioni false, alle quali attingeva una parte dell'economia dell'intero clan.







Diventa ogni giorno più importante, invece, la collaborazione con la giustizia di Nadia Cerrito, segretaria e factotum di Salvatore Buzzi. Dopo le prime rivelazioni e ammissioni, un paio di giorni fa la donna ha svelato un altro segreto della coop 29 giugno: ha permesso ai carabinieri del Ros di trovare una cassaforte che era ben nascosta dietro un mobile della sede di via Pomona.







IL RITROVAMENTO



All'interno, 23 mila euro in contanti, sulla cui provenienza Cerrito sta continuando a dare spiegazioni ai magistrati. Negli stessi uffici, quando è scattato il blitz era stata trovata anche un'altra cassaforte, con all'interno solo 7 mila euro. Con molte probabilità quella tenuta finora nascosta serviva a occultare buste contenenti denaro per le mazzette. È sempre la segretaria, assistita dall'avvocato Bruno Andreozzi, a rivelare agli inquirenti come il denaro venisse suddivise e a chi corrispondessero quelle sigle indicate in due libri-agenda, uno rosso e uno nero.







Nel frattempo, mentre proseguono le indagini, emergono diversi particolari dai verbali di interrogatorio degli indagati, resi nei giorni successivi all'arresto. Cerrito sembra essere, al momento, l'unica “fonte” all'interno del clan, mentre il resto del gruppo pare arrampicarsi in difese improbabili, avendo difficoltà ad ammettere persino lo stato civile. L'ex ad dell'Ama Franco Panzironi nega persino quella che per gli investigatori, è più di un'evidenza: ovvero il passaggio della presunta mazzetta di 15 mila euro che è stata anche filmata.







I VERBALI



Gli viene chiesto di spiegare da dove sono arrivati quei 265 mila euro regolarmente registrati e versati dalle coop di Buzzi alla fondazione Nuova Italia, presieduta da Gianni Alemanno, di cui è stato segretario. Nel tentativo di non rispondere, l'ex manager cerca di perdere tempo e confondere le idee. Il pm gli chiede: «Chiedo scusa, lei ha detto delle cooperative rosse, giusto?». E lui: «Lo disse Alemanno». «Sì, ma - insiste il magistrato - i soldi sarebbero stati versati alla fondazione dopo le assegnazioni dei lavori...Aspetti un attimo, parliamo di questa cosa: se Buzzi apparteneva all'anima di sinistra perché pagava la fondazione Nuova Italia dove c'era dentro Alemanno?» E Panzironi: «Veramente lo ha fatto sempre, Alemanno, pure prima e non lo ha fatto tramite me...Buzzi pagava come tutti gli imprenditori romani...pagano sia a destra che a sinistra, probabilmente è una questione di relazioni». L'ex ad di Ama prova a dare anche una lettura politica dei “versamenti”: «Dopo la caduta dei partiti sono nate le fondazioni che sono dei centri di aggregazione socio-culturali». Il pm insiste sull'argomento: «Ma qual è la ragione per cui si versano queste cifre?». «Forse un malcostume - conclude l'indagato - Però è così».</column>
        </table>
        <table name="tblWebData">
            <column name="Article">«La verifica operata sulle stazioni appaltanti regionali, richiesta lo scorso 4 dicembre dal Presidente Zingaretti, ha evidenziato che, da quando si è insediata questa amministrazione (marzo 2013) non sono state bandite gare poi vinte dalle società coinvolte nell’inchiesta “Mondo di Mezzo”». L'annuncio è arrivato dalla Regione Lazio, dove, per precauzione, erano state sospese tutte le gare. Cosa succederà ora? «Per quanto riguarda la gara in essere del Multiservizi tecnologico, ancora in fase di valutazione e non assegnata, vista l’importanza del bando e l’entità economica dell’appalto, la Regione Lazio chiederà la vigilanza collaborativa all’Anac, Autorità Nazionale Anti Corruzione, presieduta da Raffaele Cantone».







C'è poi il caso del maxi appalto del Cup da 60 milioni di euro, citato nelle intercettazioni dell'inchiesta su Mafia Capitale. La gara è stata annullata e sarà preparato un nuovo bando.</column>
        </table>
        <table name="tblWebData">
            <column name="Article">«La mafia è innegabile che ha avuto rapporti politici anche con la sua giunta» ha detto, senza troppa diplomazia, Rosy Bindi, presidente della Commissione antimafia al sindaco Ignazio Marino.







var id=86411



Lo scontro è andato in scena ieri sera, nel corso dell’audizione di oltre due ore del primo cittadino della Capitale. Ha avuto toni imprevedibilmente aspri, anche se questa mattina Marino ha tentato di ridimensionare il caso: «In Commissione antimafia non c'è stato alcun battibecco con Rosy Bindi, io ho soltanto illustrato le attività che abbiamo cominciato a svolgere insieme al presidente dell'anticorruzione Cantone». Ma in un’intervista all’Espresso la Bindi insiste sulla necessità di aumentare i controlli sulle cooperative: «È nel Dna delle cooperative il rapporto con la politica e la pubblica amministrazione. Per questo la vigilanza deve essere più serrata».







Ma torniamo al duello Marino-Bindi di ieri sera, che ha avuto al centro i rapporti tra Campidoglio e la Cooperativa 29 Giugno di Salvatore Buzzi. Di fronte al sindaco che ha spiegato di avere fermato gli affari di Mafia Capitale che invece avrebbero avuto impulso durante l’amministrazione Alemanno, la Bindi ha ribattuto: «La mafia si è insediata e ha fatto il salto di qualità con Alemanno ma è innegabile che ha avuto rapporti politici anche con la sua giunta». Marino: «Non c'è nessuno nella mia amministrazione indagato per associazione mafiosa». Bindi: «Chi è indagato per corruzione in un'indagine per mafia è comunque un interlocutore e forse il terminale o l'arma impropria che viene utilizzata» (il riferimento è all’ex assessore Ozzimo e all’ex presidente del consiglio comunale Coratti).







Di nuovo la Bindi:«Lei esclude che Buzzi abbia finanziato la sua campagna elettorale?». Marino: «Assolutamente no. Lei non me l'ha chiesto e io non lo ho escluso e anzi lo affermo: Buzzi ha finanziato la campagna elettorale e quei soldi sono soldi regolarmente denunciati alla Corte dei Conti». Bindi:«Il guadagno che veniva fuori dalle cooperative e che poi finiva in tangenti, questo denaro pubblico in gran parte è sotto il controllo dell'amministrazione comunale. La domanda è semplice: chi doveva controllare?». Marino: «Noi abbiamo cercato di imporre all'interno dei campi la legalità con gli strumenti di cui disponevamo». Bindi: «Lei alla domanda &quot;perché non avevate controllato le cooperative di Buzzi&quot; non mi ha risposto». Marino: «Io mi ero accorto che molte cose non andavano bene, tanto è vero che il primo atto che ho fatto è stato scrivere al ministro dell'Economia per chiedere di mandare la Finanza, gli ispettori, per controllare tutti i contratti e tutti i libri del Campidoglio». Marino e Bindi sono entrambi del Partito democratico.</column>
        </table>
        <table name="tblWebData">
            <column name="Article">L’AQUILA La rete di professionisti di Mafia Capitale dietro la gestione dell’hotel Federico II. Si attiva affinché i fondi per gli sfollati, ospiti della struttura, arrivino il più presto possibile Per questo si arriva a premere sull’ex governatore Giovanni Chiodi, assolutamente e totalmente estraneo all’inchiesta. Un ruolo rilevante lo giocano il promotore finanziario Filippo De Angelis e il commercialista Paolo Proteo, in sospetti rapporti con Salvatore Buzzi, e Fabrizio Testa, referente con la politica. Gli atti dell’indagine della Procura di Roma continuano a svelare retroscena sull’organizzazione capeggiata da Massimo Carminati. In una conversazione, De Angelis discute con il direttore dell’hotel, Lorenzo Di Nardo. Secondo gli investigatori del Ros le conversazioni evidenziano che l’attività di De Angelis non era solo consulenza o collaborazione: «Risulta invece che la gestione amministrativa sia totalmente a lui affidata, tanto che egli dimostra di utilizzare le proprie finanze per pagare i debiti della società nei confronti dell’erario». Secondo il Ros, la società che gestisce l’albergo ha sede legale in via Taranto a Roma, stesso indirizzo delle società rappresentate da De Angelis. In un sms Testa chiede a De Angelis: «Notizie sull’Aquila?». Risposta: «Sempre uguale».</column>
        </table>
        <table name="tblWebData">
            <column name="Article">ROMA - Nullatenente sulla carta, in realtà intestatario, tramite alcuni prestanome, di una miriade di società di varie dimensioni.



È l'immagine di Giovanni De Carlo, stando alle indagini del Ros dei Carabinieri, il nuovo boss di Cosa nostra a Roma. Un'immagine pubblica, la sua, costellata di serate con la Roma più nota. A gestire per lui affari e denaro contante sarebbero stati i fratelli De Vincenti e in particolare Lorenzo, coinvolto in una galassia di società piccole e medie (quasi sempre negozi), sebbene anche lui risulti senza reddito dichiarato e dunque «privo di lecita capacità contributiva». Nel complesso, pur risultando lui stesso senza reddito, Lorenzo De Vincenti avrebbe gestito a nome di Giovanni De Carlo un patrimonio di almeno 300mila euro in contanti, escludendo le proprietà immobiliari.







Stando all'informativa del Gico della Guardia di finanza depositata ieri nel corso dell'udienza del tribunale del Riesame chiamato a discutere la posizione di Salvatore Buzzi e di altre sedici persone, i fratelli De Vincenti «si sono messi a completa disposizione di De Carlo, anche acquisendo pacchetti societari di diverse attività imprenditoriali».







La ricostruzione spiega che sotto al boss Giovanni De Carlo, esiste una rete di collaboratori. Primo tra tutti Lorenzo De Vincenti: «Il fidato e fedele prestanome De Vincenti Francesco ha una posizione più elevata rispetto all'imprenditore colluso Russo Fabio, essendo espressione diretta e longa manus di De Carlo Giovanni», scrive il Gico. Lorenzo De Vincenti ha anche un ruolo operativo: «Allo stesso viene concesso il privilegio di maneggiare le somme di denaro riciclate dall'attività imprenditoriale di Russo Fabio, da destinare all'odierno proposto De Carlo Giovanni».







Sempre De Vincenti, «in virtù della residenza a Fregene» si occupa di gestire i contatti con Filippo Franchellucci, proprietario dello stabilimento Miraggio Club, dove ”Giovannone” De Carlo si era fatto costruire una sala riservata, «un'ala del ristorante - si legge negli atti - di cui neanche Filippo Franchellucci possedeva le chiavi».







LA GALASSIA



Sebbene non abbia redditi propri e dunque in teoria non sia neppure in grado di pagare la tassazione relativa, Francesco De Vincenti risulta amminsitratore e socio di una miriade di società, che vanno dalla Effeffe Holding, appena costituita, al centro di Formazione professionale dei Castelli Romani, passando per una serie di ditte intestate. Nell'elenco, c'è la Smart&amp;beauty Srl, «salone di barbiere e parrucchiere», formalmente inattiva «ma attiva», «tant'è che era uno dei luoghi di incontro tra l'odierno proposto De Carlo Giovanni, Russo Fabio e i fratelli De Vincenti». Nella galassia dei De Vincenti ci sono anche alcuni negozi d'arte, aperti a metà degli anni '90 (Poli Arti Grafiche, Diffusione Arte, Carme Diem Omnia Artis).







Non è stato facile ricostruire i redditi che De Vincenti avrebbe gestito per De Carlo, anche perché è possibile che buona parte fosse in contanti. La Guardia di finanza, però, ha studiato i consumi che una persona a reddito basso dovrebbe aver avuto, confrontandoli con quelli di De Vincenti. Il risultato è che c'è una sproporzione di quasi trecventomila euro, 289.003 «Tale evidenza investigativa conferma, ulteriormente, quanto già acquisito al fascicolo processuale»: «In definitiva, in virtù di quanto accertato sul conto del terzo interessato De Vincenti si ritiene che le cointeressenze societarie detenute dallo stesso siano prive di effettività e, pertanto, non si esclude fittizie».</column>
        </table>
        <table name="tblWebData">
            <column name="Article">LA POLEMICA

Il malaffare nella Capitale «si è fermato a giugno 2013, con il mio arrivo in Campidoglio». Ma Roma «è fatta di persone perbene: se ci sono state mele marce non significa che Roma sia una città malata, credo sia sana e sono onorato di esserne il primo cittadino». Ignazio Marino, questa volta, fa il pompiere e cerca di evitare che l'immagini della Capitale slitti verso una deriva da «città mafiosa» che danneggerebbe tutti. Nell'audizione serale alla commissione parlamentare antimafia punta a delimitare i confini delle infiltrazioni criminali a Palazzo Senatorio, restringendoli soprattutto alla passata consiliatura e attaccando frontalmente la passata amministrazione di centrodestra.

LO SCONTRO



Marino, durante l'audizione, è però protagonista di un serrato botta e risposta con la presidente Rosy Bindi: «La mafia si è insediata e ha fatto il salto di qualità con Alemanno ma è innegabile che ha avuto rapporti politici anche con la sua giunta», dice Bindi. «Il dato di fatto è che nessuno della mia amministrazione è indagato per associazione mafiosa», replica l'inquilino del Campidoglio, ricordando che «l'assessore Daniele Ozzimo e il presidente dell'assemblea capitolina, che si sono dimessi, sono indagati per corruzione». Ma, risponde ancora la presidente dell'Antimafia, «chi è indagato per corruzione in un'indagine per mafia è comunque un interlocutore e forse il terminale o l'arma impropria che viene utilizzata». Bindi incalza: «Lei esclude che Buzzi abbia finanziato la sua campagna elettorale?». Il sindaco risponde: «Assolutamente no. Non l'ho escluso e anzi lo affermo: Buzzi, come altre persone, ha finanziato la campagna elettorale con le cooperative e quei soldi sono soldi regolarmente denunciati alla Corte dei conti. E se neanche il Prefetto sapeva che Buzzi era un delinquente, come facevo a saperlo io?». Ancora la parlamentare Pd: «Sul controllo che spettava all'amministrazione sul funzionamento dei campi di immigrazione ci sa dire qualcosa?». La questione di rom, sinti e camminanti «non riguarda solo la nostra Capitale e non è di facile soluzione - replica Marino - ma noi l'abbiamo affrontata sin dall'inizio a partire dal riportare quelle strutture all'interno della legalità, con l'obiettivo di superarle definitivamente».

L'AFFONDO



«La mafia con la giunta precedente aveva posizioni di vertice - attacca il sindaco - Con la mia giunta ha certamente tentato di avvicinarsi e di infiltrarsi ma non è riuscita, perché non aveva alcuna posizione di vertice. Avevamo a che fare con una cupola criminale con ramificazioni inquietanti. Stiamo di fronte ad una sfida culturale. La legalità deve essere un elemento cardine della nostra giunta». Ma quei criminali, aggiunge, «hanno fatto patti solo con una parte di cattiva politica e cattiva amministrazione – incalza il chirurgo dem - Questa amministrazione da quando si è insediata ha voluto fare un'opera di prevenzione».

LA REPLICA



Alla fine dell'audizione a Palazzo San Macuto arriva la replica di Gianni Alemanno: «Domani (oggi per chi legge, ndr) firmerò la querela per diffamazione nei confronti di Marino, dove valuteremo anche le dichiarazioni fatte all'Antimafia - dice l'ex primo cittadino - Si tratta di un penoso tentativo di fare scaricabarile e fare velo agli accertamenti in corso in Campidoglio. Il sindaco si dimetta: solo così salverà il Comune dallo scioglimento per mafia».

Fabio Rossi

© RIPRODUZIONE RISERVATA</column>
        </table>
        <table name="tblWebData">
            <column name="Article">Il malaffare nella Capitale «si è fermato a giugno 2013, con il mio arrivo in Campidoglio». Ma Roma «è fatta di persone perbene: se ci sono state mele marce non significa che Roma sia una città malata, credo sia sana e sono onorato di essere primo cittadino».







Ignazio Marino, questa volta, fa il pompiere. Nell’audizione serale alla commissione parlamentare antimafia cerca di delimitare i confini delle infiltrazioni criminali nell’amministrazione capitolina, restringendoli soprattutto alla passata consiliatura. «Non avevamo dato fastidio solo a singoli interessi privati che volevano arricchirsi – sostiene il sindaco di Roma - Avevamo a che fare con una cupola criminale con ramificazioni inquietanti. Stiamo di fronte ad una sfida culturale. La legalità deve essere un elemento cardine della nostra giunta». Ma quei criminali, aggiunge, «hanno fatto patti solo con una parte di cattiva politica e cattiva amministrazione – incalza il chirurgo dem - Questa amministrazione da quando si è insediata ha voluto fare un'opera di prevenzione».







Marino nel pomeriggio ha incontrato anche il presidente dell’Autorità nazionale anti corruzione, Raffaele Cantone, portando il dossier preparato dall’assessore al bilancio Silvia Scozzese sugli appalti «a rischio» dell’amministrazione capitolina. Nella relazione di Palazzo Senatorio ne sono stati inseriti circa 120, soprattutto nei settori delle politiche sociali, dell’emergenza abitativa e della gestione del verde pubblico.</column>
        </table>
        <table name="tblWebData">
            <column name="Article">«Non abbiamo commesso alcun illecito, io Carminati l'ho incontrato per la prima volta nel 2012». Lo ha riferito al tribunale del Riesame, Salvatore Buzzi, nel corso di dichiarazioni spontanee.







«Qui non è questione di mondo di mezzo - ha proseguito- ma di destra e di sinistra».







Buzzi, secondo quando si apprende, nel corso delle sue dichiarazioni avrebbe di fatto preso le distanze «anche ideologiche» da Carminati mentre il suo avvocato, Alessandro Diddi, in una memoria depositata ricorda come Buzzi sia «un imprenditore che nel tempo ha saputo creare una struttura di cooperative di lavoro attraverso le quali, non solo ha dato lavoro e speranza a tanti detenuti, ex detenuti ed a persone disagiate, ma ha creato tantissime occasioni di lavoro che non possono essere certamente considerate espressione di metodo mafioso o di attività illecita».







Massimo Carminati era un dipendente della Cooperativa '29 Giugnò dal 2012. Ha chiarito anche questo oggi davanti ai giudici del Riesame Salvatore Buzzi, presidente della coop. Il suo legale ha, quindi, depositato ai giudici il contratto di assunzione dell'ex terrorista nero ritenuto dagli inquirenti romani a capo dell'organizzazione mafiosa. Buzzi ha riferito questa circostanza al fine di dimostrare che i rapporti con Carminati non solo risalgono a quel periodo ma non avevano «una matrice di natura illecita».?







Oltre a quella di Buzzi, i giudici del tribunale della Libertà devono vagliare le istanze presentata da altri 16 indagati tra cui l'ex ad dell'ente Eur, Riccardo Mancini, Giovanni De Carlo, detto &quot;Giovannone&quot; braccio destro di Carminati, e il dirigente dell'Ama, Giovanni Fiscon.







Il questore: «Roma da sempre piazza di riciclaggio». «Non sono stupito di questa inchiesta e degli arresti. La maggior parte di loro sono personaggi ben noti. Ricordo che a fine anni '80 Roma aveva attraversato un periodo molto più difficile di adesso». Lo ha detto il questore di Roma Nicolò D'Angelo, a margine di un incontro con la stampa per lo scambio di auguri di Natale.







«Sono convinto che queste operazioni fanno bene a tutti - ha aggiunto - ho sentito dire a qualcuno che si parla di criminali potenti. Non esistono criminali potenti: gli arresti lo dimostrano al di la di ogni dubbio. Se c'è da fare pulizia la faremo». Il questore, ritornando agli anni '80, ha ribadito che: «Già a suo tempo una peculiarità della criminalità era la forte capacità di penetrazione nel tessuto collettivo della città» e che Roma «è una grande piazza di riciclaggio come lo è sempre stata perchè svolge una grossa fetta dell'attività economica italiana».







«Roma è stata sempre una grande piazza di riciclaggio per le mafie così dette autoctone. Mai confondere il concetto di mafia tipo Cosa Nostra con l'occupazione del territorio e le alleanze» ha aggiunto il questore. D'Angelo ha poi ribadito: «Già all'epoca della banda della Magliana non ho mai nascosto questo mio pensiero: che era una agenzia del crimine e con una stanzialità diversa e una occupazione del territorio diversa, settorializzata, con una organizzazione capillare. Tutti i quartieri erano occupati da elementi del gruppo criminale, si scambiavano favori con situazioni abbastanza inquietanti. Avevamo anche un comportamento classico da organizzazione criminale di stampo mafioso perchè tutti i reati portavano a quello: intimidazione, violenza, omicidi, estorsione, stupefacenti». Il questore ha poi sottolineato: «Anche se le sentenze si rispettano, perchè sono un uomo delle istituzioni, si meritavano un 416 bis invece gli è stato dato solo un 416».</column>
        </table>
        <table name="tblWebData">
            <column name="Article">Confindustria si costituirà parte civile nel procedimento penale avviato dalla procura di Roma nell'ambito dell'indagine su Mafia capitale.



var id=85025







Lo ha annunciato il delegato di Confindustria per la legalità, Antonello Montante, in occasione del seminario del Csc sulla lotta alla corruzione.







L'obiettivo, spiega, è «tutelare la reputazione delle imprese e la leale concorrenza sul mercato» e ribadire così «l'impegno di Confindustria per il rispetto dei valori cruciali di legalità e correttezza nei rapporti economi». Il seminario di oggi organizzato dal Centro studi di Confindustria è dedicato proprio alla lotta alla corruzione, con il titolo «La corruzione zavorra per lo sviluppo».







Come ha evidenziato il Centro studi di Confindustria, la corruzione è «un vero freno per il progresso economico e civile. Se con Mani Pulite l'Italia avesse ridotto la corruzione al livello della Francia (-1 punto), il Pil sarebbe stato nel 2014 di quasi 300 miliardi in più (circa 5mila euro a persona)», in questo arco di oltre venti anni.







Parole di apprezzamento sono venute dal sindaco di Roma Ignazio Marino: «Ho avuto modo di parlare con Maurizio Stirpe e voglio esprimere sincero apprezzamento per la decisione di Confindustria di costituirsi parte civile nel procedimento avviato dalla Procura di Roma contro la cupola criminale che operava della Capitale», scrive Marino in una nota,«Sono davvero orgoglioso di poter contare su una realtà, come quella delle imprese, che coraggiosamente decide di opporsi a ogni legame tra affari e criminalità. Roma Capitale si è già costituita parte offesa e sarà parte civile, ritengo dunque molto significativo che anche il mondo produttivo, che rappresenta un pezzo fondamentale del tessuto civile, scelga con chiarezza di stare dalla parte giusta».</column>
        </table>
        <table name="tblWebData">
            <column name="Article">Due giorni fa, mentre il Nucleo di polizia tributaria eseguiva l'ordinanza di custodia cautelare nei confronti di sei indagati accusati a vario titolo di associazione a delinquere e truffa per aver venduto alla Marina militare gasolio mai effettivamente arrivato al porto di Augusta, il Ros dei carabinieri bussava alla sede della Marina a Roma. Perché sarebbe il capitano di vascello Attilio Vecchi l'uomo di collegamento tra l'azienda che forniva il carburante fantasma e i militari infedeli arrestati in Sicilia (Mario Leto, primo capitano di Corvetta della Marina Militare e capo deposito della direzione di Augusta, Sebastiano Distefano, maresciallo della Marina e capo reparto combustibili di Augusta, e Salvatore Mazzone, maresciallo della Marina). Coinvolto nella vendita fasulla alla nave Victory di carburante per un valore complessivo di 7 milioni e mezzo di euro, ma anche di altri episodi collegati all'inchiesta della Dda romana.







var id=86152





LA TRUFFA



Nelle carte dell'indagine sulla Mafia capitale, infatti, il nome di Attilio Vecchi era già emerso come strettamente collegato a Massimo Perazza, ovvero «Massimo er Romanista», a sua volta uomo d'affari molto attivo nel settore della vendita dei carburanti e legatissimo al proprietario dell'ormai celebre stazione di servizio Eni di Corso Francia, Roberto Lacopo. Perazza l'avrebbe coinvolto anche nella presunta importazione di gasolio da Malta, tramite navi libiche, che doveva essere venduto alla Marina militare italiana.







Stando alla ricostruzione dei Ros, la presenza di Vecchi era decisiva per chiudere le trattative tra Perazza, Leto e Distefano. Non sempre accetta di incontrare i militari siciliani, ma in ogni caso sarebbe a conoscenza dei pagamenti. Andrea D'Aloja, broker dell'azienda si lamenta con Perazza perché Vecchi non vuole incontrare i militari siciliani, e spiega quelle che potrebbero essere le cifre dei pagamenti. D'Aloja: «Comunque stavano tranquilli, lui non vuole nulla, dice che preferisce non partire con cose in tasca, una piccola parte dargliela, mi ha detto il suo totale... poi insomma non è che manca molto per chiudere sta faccenda, lui dice 14.250». Perazza: «E poi il resto glielo portiamo giù noi... no, erano 12.2250». Perazza e D'Aloja sono latitanti all'estero, mentre deve essere seguito ancora l'ordine di custodia cautelare per Lars P. Bohn, cittadino danese e titolare della società Ow Supply che aveva vinto l'appalto con il ministero della Difesa per rifornire le navi della Marina ancorate nel porto di Agusta.







IL RIESAME



Questa mattina, intanto, il tribunale del Riesame discuterà la posizione di buona parte degli arrestati delle scorse settimane nell'inchiesta Mafia Capitale, a cominciare da Salvatore Buzzi, leader delle cooperative che, secondo la procura, sarebbero legate all'organizzazione criminale. La difesa di Buzzi, rappresentata dall'avvocato Alessandro Diddi, ha presentato una memoria difensiva di 100 pagine in cui si spiega che il mondo di Carminati e quello di Buzzi non avevano punti di contatto: «Il “mondo di sinistra” di Salvatore Buzzi non ha mai punti di contatto con il “mondo di destra” di Massimo Carminati», sottolinea il legale. La nuova valutazione da parte del tribunale del Riesame potrebbe essere decisiva per capire se l'ipotesi di associazione mafiosa reggerà alla prova del processo. La procura di Roma è comunque intenzionata a tenere la linea dura con gli indagati, tanto che a piazzale Clodio starebbero valutando di chiedere il carcere duro (41 bis) per il leader dell'organizzazione, Massimo Carminati.</column>
        </table>
        <table name="tblWebData">
            <column name="Article">Non è stata certo una sorpresa, ma è iniziata la ricognizione in Campidoglio degli ispettori inviati dal Prefetto in seguito agli sviluppi dell'inchiesta Mafia Capitale. Gli ispettori sono arrivati nella tarda mattinata per concretizzare la la richiesta di accesso agli atti per cercare eventuali elementi utili legati alla maxi inchiesta sulla holding mafiosa nella Capitale. Gli



ispettori, nominati ieri dal prefetto Giuseppe Pecoraro, sono andati al segretariato generale.











var id=85025











Entro tre mesi dalla data di accesso, rinnovabili una sola volta per ulteriori tre mesi, dovranno portare a termine gli accertamenti e rassegnare al prefetto le proprie conclusioni.</column>
        </table>
        <table name="tblWebData">
            <column name="Article">Un pacco sospetto è arrivato pochi minuti fa al capogruppo di M5S in Regione, Gianluca Perrilli. Dopo averlo esaminato, la polizia ha deciso di chiedere l'intervento degli artificieri che hanno constatato che non c'è traccia di esplosivo. Il gruppo di Movimento 5 Stelle temeva che all'origine di ciò che viene comunque ritenuto un avvertimento possano esserci alcune interrogazioni di Perilli legate ad appalti e Mafia Capitale. All'interno del pacco sospetto è stata trovata una lettera anonima con materiale sul l'operato di un dirigente.</column>
        </table>
        <table name="tblWebData">
            <column name="Article">PESARO - &quot;Mafia-Capitale&quot;, nelle carte in mano agli inquirenti viene citata anche la &quot;Tolfa Care srl&quot;, società controllata dalla Renco di Pesaro. La Cooperativa 29 giugno di Salvatore Buzzi infatti fornisce personale alla Tolfa Care, proprietaria della Residenza per Anziani &quot;Quinta Stella&quot; situata a Tolfa in provincia di Roma.







«La struttura è organizzata secondo un modello che concentra le funzioni di direzione e coordinamento in capo a un gruppo ristretto di figure, dipendenti dalla società medesima - si legge sul sito della Rsa - mentre si avvale della collaborazione di soggetti esterni specializzati per la gestione operativa dei singoli servizi». Ad eccezione di 5 figure apicali, infatti, gli infermieri, gli operatori socio-sanitari fino al barbiere e l'estetista venivano forniti da tre cooperative. Tra queste appunto la “29 giugno”. «Uno dei nostri fornitori di servizi è la Cooperativa 29 giugno e devo dire che fino ad oggi non avevamo nulla da recriminare: il servizio fornito era ineccepibile - commenta l'amministratore delegato della Renco, nonché della stessa Tolfa Care, Giovanni Rubini - Ovviamente essendo una società privata non abbiamo alcuna necessità di effettuare un bando pubblico e così mi sono fatto consigliare da alcune coop presenti in Emilia Romagna. Mi hanno indicato la Cooperativa 29 giugno come una delle migliori del Lazio e devo riconoscere che così è stato finora». L'ex direttore generale del Comune di Pesaro Giovanni Rubini ha conosciuto personalmente lo stesso Salvatore Buzzi: colui che, insieme a Carminati, secondo gli inquirenti era il deus ex machina del sistema Mafia Capitale. «Certo che l'ho conosciuto: è normale che sia così visto che è un nostro fornitore - continua Rubini - Le accuse? Sono rimasto molto sorpreso perché ribadisco che il servizio fornito è ottimo e la collaborazione totale. Ora? Ho un contratto da rispettare e non ho elementi legali a cui appigliarmi per rescindere il contratto. Quando scadrà l'appalto non lo rinnoveremo. Una raccomandazione...». Dica? «Non si faccia confusione: Renco non c'entra nulla con questa storia - conclude Rubini - Abbiamo costruito quella struttura nel 2008 con soldi nostri e senza alcun contributo pubblico. E ora la gestiamo efficientemente e fornendo un servizio di qualità».</column>
        </table>
        <table name="tblWebData">
            <column name="Article">IL RETROSCENA

ROMA «Siamo agli inizi, nulla è definito», dice il sottosegretario Graziano Delrio. E Luca Lotti, il braccio destro del premier, sostiene che «è presto per dirlo». Eppure, Matteo Renzi e Giovanni Malagò hanno già individuato lo stratagemma per «bloccare fin dalla partenza il rischio-corruzione» e mettere a tacere tutti quelli (incluso il leghista Matteo Salvini) che già sostengono che Roma e l'Italia non possono organizzare i Giochi olimpici in quanto si aprirebbero praterie per le scorrerie di corrotti, faccendieri e mafiosi. Tutta l'operazione Olimpiadi 2024 sarà supervisionata e passata sotto la lente d'ingrandimento da un commissario anti-corruzione nominato ad hoc.

L'obiettivo del premier: «Far tacere i gufi e i disfattisti» e avere la garanzia assoluta che la candidatura olimpica e gli eventuali lavori per la realizzazione degli impianti, «non saranno l'occasione per una nuova grande abbuffata dei corrotti». Che questo sia l'approdo, l'ha fatto capire il presidente del Coni: «L'esperienza come quella del magistrato Cantone sull'Expo non deve essere fatta in corso d'opera, quando già si sono avviati la candidatura e i lavori. No, nel momento esatto in cui si andrà dal notaio a costituire il comitato promotore, già ci deve essere il Cantone di turno che deve supervisionare tutti gli elementi, tenendo conto degli aspetti aziendali e di una policy di spending review».

«EVITARE LA RESA»



Individuato il meccanismo per evitare «preventivamente» il ripetersi di «appalti truccati e fenomeni corruttivi», Renzi punta sulle Olimpiadi per dare «una scossa a un Paese rannicchiato». E per non alzare bandiera bianca dopo «lo schifo di Mafia Capitale»: «Non è possibile arrendersi davanti alla corruzione, se dicessimo che non possiamo candidare Roma e l'Italia perché così si fa un regalo ai malfattori, vorrebbe dire far vincere proprio il malaffare», è il ragionamento del premier, «invece le Olimpiadi serviranno a dimostrare che ci sono una Capitale e un'Italia oneste che sanno realizzare grandi cose e grandi sogni nella massima trasparenza e con assoluta moralità». Per dirla con il renziano Andrea Marcucci, «candidandosi a ospitare i Giochi, Roma saprà cancellare l'onta di Mafia capitale».

Naturalmente la parola d'ordine sarà «sobrietà» e «costi limitati». Il governo, proprio grazie al nuovo sistema delle “Olimpiadi diffuse”, sta studiando con Delrio, Lotti e Malagò un sistema che permetterà di distribuire gli eventi sportivi in varie città, in modo da «limitare al massimo» la necessità di costruire nuovi impianti. «Più che mettere prime pietre», spiegano a palazzo Chigi, «provvederemo al recupero, restauro e rilancio delle strutture esistenti». «Più che a grandi infrastrutture pensiamo a grandi uomini», grandi organizzatori, chiosa Renzi.

C'è poi l'aspetto del rilancio di Roma. Renzi, da buon fiorentino, parla di «nuovo risorgimento economico e morale». La speranza del governo è che, come negli anni Sessanta, le Olimpiadi permettano alla Capitale di conquistare la ribalta internazionale. E per usare le parole di Lotti, «i Giochi sono una grande opportunità anche sulla strada della ripresa economica». Insomma, le Olimpiadi per dare una lucidata all'immagine della Capitale e per garantire un volano economico.

Alberto Gentili

© RIPRODUZIONE RISERVATA</column>
        </table>
        <table name="tblWebData">
            <column name="Article">ROMA La notte ha portato consiglio. Ventiquattro ore dopo l'infelice uscita, il presidente del Genoa, Enrico Preziosi ci ha ripensato. Al termine della gara di domenica tra i rossoblù e la Roma aveva dichiarato: «Succedono cose strane a Roma, non vorrei fosse coinvolto anche il calcio...» chiara l'allusione alla Mafia Capitale. Scenari da film con Carminati, Giovannone e l'intera cricca indaffarati a minacciare o corrompere l'arbitro Banti per far vincere i giallorossi. Parole che pesano. Magari qualcuno, forse la sua coscienza, gli ha bussato sulla spalla ricordandogli che un episodio eclatante di corruzione nel calcio è stato imputato proprio a lui: il papà della giochi Preziosi. Una valigetta con dentro 250 mila euro che servivano a comprare la gara contro il Venezia nel 2005. Una valigetta che ha accompagnato il Genoa in un viaggio infernale fino alla serie C. E così ecco il dietrofront del giorno dopo: «Non capisco chi mi abbia messo in bocca quelle dichiarazioni - ha dichiarato il presidente del Genoa a Radio Radio - Hanno estrapolato delle frasi da un contesto. Mi hanno chiesto della mafia ma ho risposto che non so nulla e questo non vuol dire che ho tirato in ballo chissà cosa. Ho solo detto, dopo la delusione della partita, che Banti è stata una iattura e questo lo confermo, abbiamo perso il 90% della gare con lui. Non ho nulla contro la Roma, ho ottimi rapporti con la società, non capisco perché un giornalista o un giornale abbia estrapolato quelle frasi da me mai pronunciare. Io ho detto che a Roma sta accadendo un casino, spero non sia coinvolto anche il calcio, ma non intendevo che la mafia sta nel calcio, è il giornalista che ha capito questo. La Roma ha meritato di vincere, però se avessimo giocato 11 contro 11 sarebbe stato diverso. Il rigore era nettissimo, non c'era l'espulsione di Perin secondo me e non c'era nemmeno l'ammonizione su Perotti ed il fuorigioco su Sturaro e questo ha cambiato il match». A Preziosi aveva risposto anche il ds della Roma, Baldissoni: «Le abbiamo ritenute “voci dal sen fuggite”. Probabilmente la frustrazione per una gara persa a volte può portare a dire frasi poco ponderate, diciamo. Dobbiamo sempre ricordarci della responsabilità che abbiamo, quando rilasciamo dichiarazioni».

© RIPRODUZIONE RISERVATA</column>
        </table>
        <table name="tblWebData">
            <column name="Article">LA TASK FORCE

Serietà, consapevolezza dell'importanza del lavoro da affrontare e basso profilo, come si conviene a un alto funzionario dell'amministrazione dello Stato. A guidare il terzetto di ispettori, incaricati da ministero dell'Interno e Prefettura di eseguire l'accesso agli atti in Campidoglio, sarà il prefetto Marilisa Magno. Nata a Napoli, ha iniziato la carriera alla Prefettura di Cuneo, per poi lavorare tra il capoluogo parteopeo, Vibo Valentia e Roma. Nel 2010 è stata nominata prefetto di Trapani, ruolo che ha lasciato lo scorso anno per tornare nella Capitale, al Dipartimento dei vigili del fuoco, del soccorso pubblico e della difesa civile.

GLI ATTI



Bocca rigorosamente cucita sul delicato compito che comincerà a portare avanti da oggi: «Il nostro compito è quello di lavorare dietro le quinte, senza clamori, seguendo con precisione l'incarico che ci è stato affidato», spiega il prefetto Magno, raggiunta al telefono.

I tre funzionari avranno tre mesi di tempo, rinnovabili per altri tre, al termine dei quali dovranno inviare al prefetto la relazione finale sul lavoro svolto: soprattutto, dovranno verificare l'eventuale sussistenza di condizionamenti criminali sul Comune di Roma, dopo la bufera dell'inchiesta della Procura su Mafia Capitale. «Si tratta di un lavoro complesso, che svolgeremo con la massima attenzione e senza tralasciare nulla», aggiunge la funzionaria del Viminale.

Fa.Ro.

© RIPRODUZIONE RISERVATA</column>
        </table>
        <table name="tblWebData">
            <column name="Article">La decisione di Mario Monti, nel febbraio 2012, di non presentare la candidatura di Roma per le Olimpiadi del 2020, fu una decisione essenzialmente politica in un momento in cui l’Italia aveva lo spread ai massimi e stava entrando nel lungo tunnel dell’austerità.



Con quella scelta il governo italiano chinò la testa contrito di fronte ai mercati e all’Europa e, dopo che il Paese si trovò a subire un pauroso crollo di credibilità, si strinse il cilicio dando avvio a una lunga fase in cui un rigore al quadrato avrebbe prevalso su ogni logica di sviluppo e di investimento. Lo stesso futuro dell’euro sembrava allora in pericolo.







Mancavano infatti ancora tre mesi al «whatever it takes» di Mario Draghi, che fece cambiare bruscamente il vento, né vi erano certezze sull’orizzonte europeo, mentre la Commissione Ue e i leader europei balbettavano anziché agire.



La decisione di Matteo Renzi di sostenere oggi la candidatura di Roma 2024 è anch’essa fortemente politica ma, a differenza di quella di Monti, possiede anche connotati economici. Politica perché segna la volontà di riscossa di un’Italia che, dopo aver fatto i compiti a casa (non tutti, ma certamente in misura più che sufficiente), cerca di rialzare la testa, di far valere le sue ragioni in Europa spingendo fortemente per una logica di maggiore attenzione alla crescita economica e non più soltanto di attenzione al rigore, forte anche del brillante risultato elettorale alle europee.







Un’Italia, inoltre, che ha dato un’impronta decisiva alla nuova filosofia di investimenti europei - sebbene per il momento poveramente interpretata dall’ambizioso Piano Juncker, tante parole e pochi denari - costringendo la Germania ad affrontare il tema della crescita fino ad anteporlo a quello dell’austerity (cosa impensabile un anno fa) e costringere i tedeschi in difesa, si vedano le ultime dichiarazioni del presidente Bundesbank, sebbene non ancora vinti.







L’annuncio della candidatura di Roma cade inoltre quando ancora non si è chiuso il semestre di presidenza italiana del Consiglio dell’Unione, traendo da ciò maggior forza politica e simbolica; soprattutto, spazza via ogni possibile tentennamento o timidezza causati dalle recenti vicende di mafia nella capitale. Ben vengano le indagini e le operazioni di pulizia: ciò renderà ancor più credibile la candidatura di una Roma che non vuole mancare all’appuntamento del rilancio in un’ottica di trasparenza e di efficienza degli investimenti.







Ma oltre alle ragioni politiche vi sono anche precise ragioni economiche alla base della scelta del governo. Se il Rapporto di fattibilità redatto in occasione della candidatura alle Olimpiadi 2020 (la commissione era presieduta da Marco Fortis e composta da Pierpaolo Benigno, Giulio Napolitano, Fabio Pammolli, Giuseppe Pisauro e Lanfranco Senn, con il coordinamento di Franco Carraro per i rapporti con le varie istituzioni) giunse a conclusioni sostanzialmente neutre sotto il profilo economico, con una compensazione tra costi e ricavi e con un discreto contributo temporaneo all’occupazione, il progetto per il 2024 è ancora tutto da delineare. Ma certamente il premier ha in mente di contenere ulteriormente i costi (di qui l’idea di estendere i giochi ad altre città, sfruttando quindi strutture preesistenti) e di spingere ancora di più sul moltiplicatore turistico (con i ceti affluenti dei Paesi emergenti quali target di riferimento) e sul rilancio in grande del ruolo dell’Italia nell’economia globale. Chi ha parlato recentemente con Renzi del tema Expo ha ricavato la sensazione che il premier non nutra dubbi sul successo della manifestazione. Così come non soffre di alcun complesso di inferiorità sulle Olimpiadi del 2024. Naturalmente ciò non basta a dare per vittoriosa la partita, la strada è lunga e la gara certamente faticosa; ma se lo spirito continuerà ad essere quello dell’orgogliosa presentazione di ieri, i primi cento metri sono già alle spalle.







Bisogna infine aggiungere che nel 2024 saranno trascorsi assai più dei mille giorni che il premier si è dato per completare il suo programma di riforme. Se fra tre anni l’Italia sarà diversa, come Renzi crede fermamente, non c’è nessun traguardo che le potrà essere precluso. E le Olimpiadi di Roma 2024 potranno diventare l’occasione per celebrare il successo di un profondo cambiamento del nostro Paese.</column>
        </table>
        <table name="tblWebData">
            <column name="Article">Il ministro dell'Interno, Angelino Alfano comunica che il prefetto di Roma, Giuseppe Pecoraro, ha nominato la Commissione d'indagine incaricata dell'attività di accesso e accertamento presso il Comune di Roma Capitale, composta dal prefetto Marilisa Magno, dal viceprefetto Enza Caporale e da Massimiliano Bardani, dirigente del Ministero dell'Economia.







Entro tre mesi dalla data di accesso, rinnovabili una sola volta per ulteriori tre mesi, la Commissione dovrà portare a termine gli accertamenti e presentare al Prefetto le proprie conclusioni.</column>
        </table>
        <table name="tblWebData">
            <column name="Article">Mafia Capitale aveva anche preso il largo con una nave fantasma, battente la bandiera del 'Piratà, uno dei soprannomi di Massimo Carminati.



var id=85025







Una truffa da 7 milioni di euro allo Stato era stata compiuta da alcuni uomini della banda - secondo i pm di Roma - con la complicità di tre ufficiali della Marina Militare, arrestati dalla Guardia di Finanza. Sono Mario Leto (capitano di Corvetta), Sebastiano Distefano (primo maresciallo) e Salvatore Mazzone (maresciallo). Avevano rifornito con 11 milioni di litri di gasolio una nave affondata nel 2003, attraverso false attestazioni nella base di Augusta, in provincia di Siracusa.







Altri tre destinatari delle ordinanze d'arresto sono latitanti: Massimo Perazza, detto 'il romanista', considerato il terminale di Carminati, Andrea d'Aloja e il danese Lars P.Bogn, rispettivamente rappresentanti italiani e titolare della società O.W. Supply che aveva vinto l'appalto con il Ministero della Difesa per i rifornimenti. Oltre agli arresti il gip ha disposto il sequestro di beni per 7,4 milioni di euro. Gli indagati di questo filone - chiamato Ghost Ship, Nave Fantasma - sono in tutto dieci.







L'associazione criminale aveva organizzato secondo i finanzieri la consegna di milioni di litri gasolio al deposito della Marina Militare di Augusta, in Sicilia. Solo sulla carta, però. La nave cisterna era infatti la «Victory I», mai attraccata nel porto siracusano perchè naufragata nell'Oceano Atlantico nel settembre 2013. Alcuni membri dell'equipaggio risultano ancora oggi dispersi. Il «meccanismo criminale» era «articolato sul doppio binario di un'attività lecita di ordinaria gestione degli impegni contrattuali e di parallele operazioni di illecita simulazione», scrive il gip Alessandro Arturi nell'ordinanza di arresto. Venivano insomma formulate «richieste esorbitanti di carburante». Arturi parla di «caratura criminale di notevole spessore» dei sei destinatari dell'ordine d'arresto. «Saremo inflessibili contro i pochi indegni» che tradiscono il loro giuramento, fa sapere il ministero della Difesa.







La Marina si costituirà parte civile. E l'inchiesta si allargherà anche a un possibile contrabbando di carburante, progetto di cui parla con i due figli il boss Ernesto Diotallevi - in affari con Carminati - in un'intercettazione dei carabinieri del Ros. Nel giorno in cui il prefetto di Roma nomina la commissione che esaminerà il Campidoglio per relazionare sulle possibili infiltrazioni mafiose, non hanno risposto al Gip Salvatore Ruggiero e Rocco Rotolo, i due presunti 'ndranghetisti accusati di mediare con il clan Carminati. Il direttore del 'Tempò Giammarco Chiocci ha invece reso noto di essere indagato per favoreggiamento: incontrò 'il Piratà nel marzo scorso, nello studio del suo legale a Roma, «solo per il mio lavoro» ha ribadito, dicendosi a disposizione della magistratura.</column>
        </table>
        <table name="tblWebData">
            <column name="Article">ROMA La cifra del sistema criminale che otteneva appalti pagando tangenti a politici e amministratori era la contabilità parallela.



var id=85025



I fondi neri, creati dalle decine di società che gravitavano intorno all'organizzazione criminale. Il reato di false fatturazioni, secondario rispetto alle pesantissime contestazioni della Dda agli indagati, era invece lo strumento indispensabile per pagare le mazzette e consentire a Carminati di incassare.







LE FALSE FATTURE



Scrive il Ros dei carabinieri: «Le cooperative riconducibili a Salvatore Buzzi sono state utilizzate per partecipare alle assegnazioni pubbliche e per creare liquidità extracontabili da destinare ai pubblici ufficiali corrotti e al pagamento degli illeciti guadagni spettanti ai sodali, avvalendosi altresì di società terze, alcune delle quali molto vicine allo stesso Carminati, per l'emissione di false fatturazioni e di fatturazioni per operazioni inesistenti».







LE INTERCETTAZIONI



Sono Nadia Cerrito, la segretaria, e Paolo Di Ninno, il ragioniere delle coop di Buzzi, a gestire i libri neri della contabilità parallela. Anche Claudio Bolla, procuratore del Consorzio Eriches 29, secondo gli inquirenti, conosceva il sistema. A gennaio scorso Bolla spiegava a Buzzi: «Tu fai la lista delle fatture, lui le paga e ti riporta indietro i soldi e chiudemo. Quant'è all'incirca 7...8mila euro al mese?». Poi elencava gli importi relativi ai mesi precedenti: «Novemila mese di luglio, 12mila mese di agosto, 11mila settembre, 11mila ottobre, 11mila novembre». E Buzzi: «Perché noi non stamo a fa' più il nero e quelle servono».







UNIBAR



Unibar e Unibar 2 non erano soltanto le società che gestivano il ristorante del circolo sportivo Rai di Tor di Quinto e il locale ”Pagus”, a due passi da Saxa Rubra. Le aziende dell'imprenditore Giuseppe Ietto, definito da Carminati un «ragazzo nostro», avevano in mano la fornitura dei pasti per i minori ospiti delle strutture d'accoglienza affidate a Buzzi. E da Ietto, Carminati otterrà anche l'assunzione della sorella Micaela. Secondo i militari, le società sarebbero state uno snodo nel sistema delle fatture false. È il 2 gennaio 2014, quando i carabinieri intercettano la conversazione tra Di Ninno e Buzzi: «I pasti sì, puoi far pure una fattura piena tanto che cazzo ce frega». E Carminati: «Poi con il fatto della sovraffatturazione, quando aumentano i pasti, cinque sacchi in più». Nell'elenco di società e coop che creavano il nero c'è anche la “Cosma” o “Cosmacoop”, per gli inquirenti «appositamente rilevata da Antonio Esposito, prestanome di Carminati e avvocato a disposizione di quest'ultimo per svariate esigenze». Anche la “Cooperativa servizi di manutenzione” avrebbe ricevuto pagamenti «senza alcun corrispettivo di prestazioni, modus operandi già riscontrato con la società Imeg srl (di Agostino Gaglianone ndr) per consentire a Massimo Carminati di rientrare in possesso delle illecite somme a lui spettanti». Il 7 gennaio scorso la compagna di Buzzi, Alessandra Garrone diceva: «Sì, senti poi io ora aumento pure là..il subappalto su Cosma...quindi da 10 lo porto a 25mila euro al mese, faccio tutta la procedura, ci vorranno 30 giorni, quindi da febbraio diciamo possiamo fatturare e aumentare gli importi!»







LAVAGGIO AUTO



È Buzzi a spiegare a Claudio Turella, ex responsabile del Servizio giardini del Campidoglio al quale sono stati trovati 570mila euro in contanti, come funzionasse il sistema del nero, il 16 maggio 2013 gli racconta che Franco Panzironi, ex ad Ama, gli «ha prosciugato tutti i soldi. Poi aggiunge: «Noi se salvamo con la benzina, i lavaggi. Io c'ho 200 camion». Il pretesto della manutenzione e del lavaggio dei camion delle coop, affidati alla società Officine metalmeccaniche di Marco Clementi, avrebbe garantito “altro nero”.</column>
        </table>
        <table name="tblWebData">
            <column name="Article">ROMA Il Carminati pensiero spazia dalla filosofia alla politica, dalla cultura all'arte, ma dove proprio l'ex Nar riesce a dare il meglio, è sulle tecniche per rubare o su quelle per proteggersi dalle “attenzioni” delle guardie. E anche se, dopo l'ultimo periodo passato in carcere, Massimo il Cecato, ha fatto il salto ed è padrone di mezza Roma, sembra avere nostalgia di quando faceva il criminale da strada. Non c'è intercettazione in cui non ricordi le gesta della Banda, o che consigli di come farla franca con le forze dell'ordine.







var id=85025



I FURTI



L'ultima “massima” affronta il tema furti in appartamento. Il dialogo, anche questa volta ascoltato dagli uomini del Ros, diretti dal colonnello Stefano Russo, riguarda una conversazione tra Carminati e l'amico Emilio Gammuto, avvenuta l'11 dicembre di un anno fa. Il “Nero” spiega che è sbagliatissimo difendere una casa con una serratura troppo pubblicizzata e famosa, perché fatta la chiave trovato il passepartout. L'unico sistema, a suo dire, per tentare di limitare gli accessi sgraditi potrebbe essere quello di utilizzare una serratura con impronta digitale, qualcosa di sofisticato, made in Usa, in commercio a caro prezzo. Il discorso parte «dai professionisti» in grado di individuare “le cimici”, posizionate dagli investigatori, e in un attimo arriva «ai chiavari».







«Un tempo si utilizzavano loro, se sfruttava er chiavaro - dice l'ex terrorista - gente dell'ambiente che se prestava...adesso so professionisti loro. Mo arrivano, t'aprono i cilindri europei come se fossero...». «Hanno fatto vedere su sky tempo fa - conferma Gammuto -... ma se parla de secondi eh!». «Sìììì - replica Carminati - quello vabbè io l'ho sempre visto fa' perché quando andavo a rubbà io c'avevo gli amici miei...lo sai in quanto aprivano na Cisa (un tipo di serratura ndr).? Sotto al minuto. Non l'aprivano, la facevano. Capito come?...Ca limetta pum pa pam e aprivano na Ci, una così? Un minuto! Cioè senza avere la chiave della serratura».







L'amico lo ascolta e ride. «Mitico», dice. E lui si infervora: «Sì, però adesso proprio c'hanno...come se dice...loro mappano, mettono una fibretta ottica dentro: vedono la mappa della chiave... mettono un filo con la testa (inc) la fibra ottica con la telecamera la infilano dentro e se ne vanno. La volta dopo te portano la chiave». E l'amico: «Così non c'hai difesa però...poi fai come te pare a te. Io, a esempio, alla serratura di casa me la so fatta modificare da uno che rubba. Me l'ha limata». «So i meglio - dispensa ancora consigli il Cecato - Ma che è a cinque cilindri?» «È a cinque cilindri! - conferma Gammuto - Però gli ha levato... non so che cazzo ha fatto... ha smontato tutto e l'ha limata».







LE IMPRONTE



Il “Nero” ci tiene a far capire che la sa lunga sull'argomento e aggiunge particolari anche su come difendere la propria casa: «C'ho degli amici miei chiavari...me dicono che ce ne stanno alcune che sono inattaccabili. Ora, poi, trovano il sistema per attaccarla. Ci mettono sei mesi, ma l'attaccano, capito? Le più sicure...quelle miste che c'hanno l'elettronica e la chiave insieme. Con la chiave che ha l'impronta sopra. Però tu la chiave ce l'hai soltanto te, è chiaro che non la devi dare in giro. C'è una memoria dentro la serratura che legge l'impronta. Se non legge l'impronta o la chiave è modificata prende e te la blocca, e va in blocco».







Alcuni modelli riescono a «memorizzare quattro o cinque impronte, è proprio fica...“na figata”». Le serrature, iper garantite, però, costano una bella cifra. L'ex Nar lo spiega bene: «Stanno in commercio. Sò americane, perché coi cilindri europei hai visto come fanno». In ogni caso, è l'ultimo consiglio: «Una chiave è sicura nella misura in cui ce ne stanno poche. Se ce ne stanno poche in giro non si mettono a studiarle. Ma se la chiave è pubblicizzata...è il momento che la trovano subito, perché l'hanno studiata». Come dire: padroni di casa avvertiti.</column>
        </table>
        <table name="tblWebData">
            <column name="Article">TELEVISIONE

Doppio Benigni, stasera e domani. E per Rai 1 è una festa, un doppio evento praticamente obbligato a fare ascolti oceanici: per l'impegno economico e per il personaggio, un comico che si concede solo nelle occasioni speciali, di preferenza vestendo i panni dell'oratore civico. «Non ce la facevo in una sola serata e allora eccone due» aveva anticipato Roberto, presentando la sua nuova cavalcata verbale, quarto capitolo di un viaggio a cui si dedica da anni. Dopo essersi esercitato con La divina commedia, con l'Inno di Mameli e con la costituzione, stavolta ha scelto un altro argomento di quelli universali, anzi il più universale di tutti, I dieci comandamenti. Naturalmente raccontati a suo modo, con ironia ma anche con grande scrupolo, quasi da filologo, perché sono più di due anni che il comico toscano lavora sul quel terreno, studiando, approfondendo, consultando esperti. Stasera, l'appuntamento è per le 21,10 (e si andrà avanti fino alle 23), l'esegesi benignana dei comandamenti come da formula sperimentata sarà preceduta da un monologo a braccio sull'attualità. E, stando a quanto raccontano le cronache, non c'è davvero che l'imbarazzo della scelta.Quale sarà, comunque, la strada che Roberto sceglierà, lo si intuisce facilmente anche da quanto ha detto l'altro giorno chiacchierando ospite del Tg1: «La corruzione è il punto più basso dell'umanità».

LO SCANDALO

Frase che fa da apripista a una probabile, inevitabile, filippica attorno allo scandalo Mafia capitale e alle polemiche politiche scatenate dall'inchiesta Mondo di mezzo che ha messo in luce i legami tra malavita e politica. Dopo il monologo d'avvio (che va rigorosamente in diretta dal Palastudio di Cinecittà e tenuto assolutamente top secret, perché così è che lavora Roberto) comincerà l'analisi del decalogo che Dio dettò a Mosè sul Monte Sinai: i primi tre stasera, gli altri sette domani. «Quel libro -ha spiegato l'attore toscano- è lo spettacolo per eccellenza. Credo non ci sia storia più bella, il racconto dell'Esodo è esempio rivoluzionario, una strada da seguire, è d'ispirazione per qualsiasi moto di libertà. Questi comandamenti fanno bene alla salute, ne abbiamo bisogno». E ha aggiunto: «All'inizio avevo pensato di fare addirittura dieci serate, non una mini serie ma una lunga serie, potevo andare avanti per mesi e mesi perché sono inconsumabili, non si finisce mai. È la più bella storia del mondo, una storia che crediamo di conoscere ma poi si rivela sempre nuova. È la legge dei sentimenti. Per la prima volta ci vengono date delle regole, regole così attuali da impressionare». Il tutto sul filo dell'ironia, la stessa che rivolge a se stesso quando dice: «Dopo i dodici articoli fondamentali della Costituzione, i cento canti della Divina Commedia, l'inno di Mameli, sembra che mi stia montando la testa, lo so. Il prossimo anno giuro farò l'esegesi dei sette nani, ho letto delle cose su Brontolo da perdere la testa».

m.mol.

© RIPRODUZIONE RISERVATA</column>
        </table>
        <table name="tblWebData">
            <column name="Article">Il sindaco di New York Bill De Blasio ha chiamato questo pomeriggio il sindaco di Roma Ignazio Marino, con cui ha instaurato un rapporto amichevole, per esprimergli la sua vicinanza a seguito delle notizie sull'inchiesta sulla holding mafiosi nella Capitale che sono arrivate anche oltreoceano.



«Continua a scavare, vai avanti», ha detto De Blasio a Marino, secondo quanto si apprende. Il primo cittadino di New York si è preoccupato anche della sicurezza personale del sindaco di Roma.</column>
        </table>
        <table name="tblWebData">
            <column name="Article">LATINA - Due mezzi “fantasma”, mai iscritti al pubblico registro automobilistico, altri che conducono fino a Salvatore Buzzi e all'impero delle sue cooperative, quelle di “Mafia Capitale”. Sono i compattatori per la raccolta dei rifiuti utilizzati dalla società che ha vinto l'appalto al Comune di San Felice Circeo.







Ci sono camion intestati alla Oml, sede a Cisterna in via Grotte di Nottola, detenuta al 60% da Marco Clemenzi - indagato nella vicenda di “Mafia capitale”, originario di Latina - al 30% dalla 29 giugno e al 10% dalla Formula ambiente, stesso gruppo. Oml e 29 giugno sono sotto sequestro. Altri compattatori appartengono alla One Group, detenuta al 90% da Clemenzi, stessa sede sempre a Cisterna. Il tutto riconducibile a Buzzi e alla sua holding che evidentemente aveva messo le mani anche sul Circeo.







Se con la consapevolezza o meno della Servizi industriali e dell'amministrazione è tutto da capire. Intanto per l'aggressione al finanziere di Cisterna spuntano i legami con l'estrema destra di uno degli imprenditori considerato il mandante del pestaggio. Indagini che è finita, adesso, nelle carte di “Mafia Capitale”.</column>
        </table>
        <table name="tblWebData">
            <column name="Article">«Non siamo gufi e nessuno vuole lasciare il paese nella palude»: ma il Parlamento «non è uno scendiletto del governo». Lo afferma il presidente della Commissione Antimafia Rosy Bindi dopo il discorso di Renzi all'assemblea del Pd a &quot;L'Intervista&quot; di Maria Latella su Sky Tg24.







«Il limite più grande del discorso di Renzi è la mancanza di vicinanza nelle sue parole al paese che soffre - dice Bindi - Renzi ha capacità di guardare al futuro, ma deve essere capace di portarsi dietro anche i disoccupati, il mezzogiorno e il paese delle crisi industriali. C'è un governo incapace di essere vicino a quell'Italia che fa fatica a farcela».







La Bindi dice che «Siamo stati in molti a dire a Renzi che ha preso il 40% e l'ha preso perchè è stato capace di intercettare l'elettorato di centrodestra che deve stare attento a non perdere l'elettorato di sinistra. Quella lontananza rispetto ai problemi reali apre spazio a sinistra. Io, tanto per chiarire, non intendo riempirlo, non sono all'inizio del percorso politico».







«Se Renzi - prosegue Bindi - continua con politiche che strizzano l'occhio ad alcune parti rispetto ad altre è chiaro che ci sarà spazio, ma io mi batterò perchè il mio partito superi la maledizione della sinistra che non può vivere o nell'essere minoritaria e ininfluente o quando va al governo fa politiche che piacciono di più ai liberisti. Io voglio quel partito che sappia interpretare da sinistra riformista le istante profonde di questo Paese e che rompa il sistema di interessi».







«A Roma c'è metodo mafioso». Sullo scandalo di Mafia capitale che sta investendo Roma, la Bindi ha affermato: «A Roma è mafia perchè il metodo è mafioso, ed una cosa molto grave che abbia trovato come primo interlocutore il sindaco Alemanno e il suo sistema di destra, ma è altrettanto grave che ci siano in mezzo le cooperative. Da troppi anni dobbiamo constatare che la politica si indigna e prova a reagire ma la fa sempre dopo i magistrati. Questa storia deve finire, la politica deve essere capace di fare una verifica interna e selezionare la classe dirigente».







Bindi infine ha riconosciuto al presidente del Consiglio Matteo Renzi di aver avuto una «reazione ferma» sul commissariamento del Pd romano.</column>
        </table>
        <table name="tblWebData">
            <column name="Article">Un appartamento di 50 metri quadri a un ex consigliere di amministrazione dell'Atac in cambio di favori. A fare da ponte tra il boss di Mafia Capitale, Massimo Carminati, e l'ex dirigente della municipalizzata dei trasporti è ancora una volta lui: Salvatore Buzzi, il capo della Cooperativa 29 giugno accusato dagli inquirenti di essere il braccio operativo dell'ex terrorista nero, il volto presentabile da ex detenuto riabilitato che poteva manipolare politici e amministratori.



var id=86002







L'INTERCETTAZIONE



Nell'informativa del Reparto operativo speciale dei Carabinieri si legge che Andrea Carlini, fino al 2013 membro del Consiglio di amministrazione dell'Atac, avrebbe «chiesto a Buzzi di acquistare in suo favore un appartamento da 50 metri quadri». Il motivo della richiesta è ora al vaglio degli inquirenti, i favori che il manager avrebbe potuto elargire nell'ordinanza non vengono «precisati». Ma i Ros scrivono che le elargizioni sarebbero state «funzionali a ottenere illeciti vantaggi» alla cooperativa di Buzzi «in procedimenti pubblici amministrativi».







LA LITE



Il nome di Carlini, membro della Direzione regionale del Pd Lazio, era comunque tenuto in considerazione dalla banda Carminati, tanto che lo stesso capo della cooperativa 29 giugno parla di «ricucire» il rapporto con lui dopo alcune incomprensioni e un feroce litigio telefonico, con Carlini che manda a quel paese Buzzi, e l'interlocutore che reagisce minaccioso: «Dimmi dove sei che ti spacco il c... subito! Il vaffanc... a me te lo rimangi, hai capito? Testa di c... indegna».



Ma è una lite estemporanea. «Non sono tuo nemico», scrive poi Carlini in un sms. E Buzzi risponde: «Nemmeno io il tuo».







Della richiesta di acquistare l'appartamento era informato lo stesso Carminati. In un'altra intercettazione di marzo 2014 infatti è Buzzi ricorda al boss delle pretese immobiliari dell'ex consigliere Atac. E il Cecato sembra dare l'avallo all'operazione: «Guarda. A me basta che me fai tutto... E io te faccio tutto».







«MI COMPRO CHIUNQUE»



Nelle carte dell'inchiesta spunta anche la conversazione sull'acquisto di un altro appartamento. In una intercettazione negli uffici della Cooperativiva, a via Pomona, Buzzi dice ai suoi sodali: «Sò tutti corrotti, non l'hai capito?». Poi millanta addirittura di voler comprare un appartamento a un altro politico, stavolta si tratterebbe del consigliere comunale del Pd Pierpaolo Pedetti, presidente della Commissione Patrimonio e Politiche Abitative del Campidoglio. «La prossima settimana vado a pranzo con Carlini e Pedetti - dice Buzzi - mi compro pure lui, gli compreremo casa».







Pedetti però non è indagato a nessun titolo nell'inchiesta su Mafia Capitale, tanto che gli stessi investigatori del Ros nelle carte dell'inchiesta specificano che «non è chiaro se il secondo appartamento fosse destinato a Pedetti». E ieri il consigliere del Pd ha voluto ribadire la sua totale estraneità: «Da parte mia e della Commissione che presiedo non vi è stato alcun favoritismo alla Cooperativa 29 giugno».</column>
        </table>
        <table name="tblWebData">
            <column name="Article">«Sono state riportate dai media alcune frasi riguardanti Luigi Ciavardini che avrei pronunciato in data e luogo che non ricordo tra conoscenti in un bar. Tengo a precisare che il colloquio che ricordo vagamente aveva contenuto scherzoso e canzonatorio nei confronti dell'amico Ciavardini, così come avviene usualmente a tutti coloro che scherzano allegramente mai supponendo di essere ascoltati da terze persone e ancor meno immaginando che lo scherzo possa finire su un giornale qualche anno dopo».







Lo dice in una nota Mario Zurlo in merito al testo delle intercettazioni ambientali dei Ros su un suo colloquio con Riccardo Brugia che riguardava Luigi Ciavardini. «Tengo ancora a precisare - aggiunge - che nulla sapevo o so di legami personali del Ciavardini con la persona scherzosamente menzionata nel colloquio, menzionata unicamente perchè Ciavardini si trovava, in regime di semilibertà e doveva rientrare al carcere ogni sera. Mi dispiace di aver del tutto inconsapevolmente creato problemi a Ciavardini, a sua moglie che conosco e stimo e alla signora che non conosco e delle cui vicende, ripeto, non ho mai sentito parlare».</column>
        </table>
        <table name="tblWebData">
            <column name="Article">Ribadisce che «il futuro appartiene a chi ha il coraggio di cambiare», Renzi, irritato per le fibrillazioni nel Pd, nonché per la minaccia di scissione di Pippo CIvati.







var id=86032





Il suo governo sta dimostrando di aver avviato un lavoro di riforma «strutturale e strutturato», dice. Si annuncia questa come la premessa irremovibile anche dell'assemblea di oggi: il governo non si lascia frenare, impantanare, annacquare dagli avversari interni ed esterni, magari solo in cerca di visibilità politica. E il Pd, come dimostra anche l'inchiesta 'Mafia capitale', non può più essere «un posto chiuso» dove si fronteggiano le correnti, ma deve essere, appunto, «cantiere di storie belle» di cambiamento. Perchè «ottimismo è non lasciare il futuro ai nostri avversari», dice Renzi citando il teologo Dietrich Bonhoeffer. Il premier, scommettono i renziani, davanti all'assemblea del partito non sarà per nulla tenero contro chi dall'interno fa una battaglia tutta interna, di parte, quasi congressuale, «sulla pelle degli italiani».







E dimostrerà con la maggioranza schiacciante a un documento sulle riforme che sta preparando in prima persona, che il partito, come già il 40% degli elettori alle europee, è con lui. «Io non caccio nessuno», ha sempre assicurato Renzi. E non lo farà, scommettono i suoi, neanche questa volta. Ma traccerà una linea per chiarire a chi ha dubbi se rimanere, che il percorso delle riforme non è negoziabile.</column>
        </table>
        <table name="tblWebData">
            <column name="Article">Nasce tutto intorno a una chiacchiera tra uomini, di quelle che si possono fare al bar parlando di donne.



var id=86002







Solo che questa volta i protagonisti sono Luigi Ciavardini, ex esponente dei Nar, condannato per la strage di Bologna, ora in semilibertà, e Silvia Pesante, fino a ieri direttrice del carcere di Sulmona. A parlare tra loro sono due indagati dell'inchiesta Mafia Capitale: Riccardo Brugia, braccio destro di Massimo Carminati, e l'imprenditore Mario Zurlo.







Basta un attimo, due paroline sui rapporti troppo stretti tra Pesante e l'ex terrorista, e la direttrice viene sostituita nel suo incarico. A tutto questo si aggiunge che Ciavardini è anche uno dei primi tasselli da cui parte la mega indagine, e a catena cadono uno dopo l'altro, coinvolti in crimini commessi e indiscrezioni presunte. È febbraio del 2013 quando Zurlo e Brugia chiacchierano tra di loro. È presente anche Massimo Carminati. Si discute di una presunta relazione tra l'ex esponente dei Nar e «la bionda direttrice» che, quando era a Frosinone, avrebbe affidato alla sua cooperativa sociale la gestione del verde intorno al carcere. «Gli ho detto di stare attento - dice l'imprenditore riferendosi a Ciavardini - perché il giorno che non te la porti più a casa questa te fa leva la semi libertà». Zurlo aggiunge anche di avere visto «Luigi in auto con una bionda in macchina, il direttore del carcere di Frosinone, se la stava portando a casa». E puntualizza: «Con la sua cooperativa sociale Ciavardini sta facendo tutti i lavori intorno al carcere, gli pulisce l'erba... c'ha tutto il verde esterno».







LE REAZIONI



La circostanza viene smentita con energia dagli interessati. Silvia Pesante puntualizza: «È una mascalzonata, una falsità. Ho avuto contatti con certa gente, per via del mio lavoro, ma so anche che si tratta di un “certo tipo di gente”, mentre per fortuna la buona parte del volontariato che opera con i detenuti è sana. Il mio avvicendamento a Sulmona fa parte delle disposizioni: ero provvisoria. Si è trattato di un normale passaggio di consegne». Il suo contratto era scaduto in effetti il 25 novembre e non è stato rinnovato, ma finora nessun direttore era rimasto solo un anno. Al suo posto è stato richiamato Sergio Romice, ex direttore allontanato per la gestione del caso Aiello (luogotenente di Provenzano, che ottenne gli arresti domiciliari perché affetto da favismo), ma che per quella vicenda è stato prosciolto dal ministero della Giustizia.







Secca anche la reazione di Ciavardini: «Mettermi in mezzo in questa inchiesta è davvero una porcheria - interviene - siamo sempre stati lontani da chi quelle cooperative le ha gestite e da chi possa aver avuto rapporti con loro. Non sono Buzzi. Quelle del signor Zurlo sono delle interpretazioni personali che dovrà giustificare in sede legale davanti a una querela».</column>
        </table>
        <table name="tblWebData">
            <column name="Article">Nella cinica equazione del mondo di mezzo, barconi pieni significa portafogli gonfi. E così, quando il 2 aprile scorso 900 immigrati approdano in Sicilia, il membro per il Tavolo dei rifugiati Luca Odevaine entra in azione: «Se vengono dalla Siria è inutile prenderli perché scappano, se sono fotosegnalati vuol dire che vogliono rimanere», spiega.







I disperati, per Odevaine, sono una miniera d'oro e i contatti per favorire il business delle cooperative di Salvatore Buzzi puntano molto in alto. Al Viminale, al presidente del Consiglio Matteo Renzi cui invia una lettera (ignorata) proponendosi per l'emergenza Mare Nostrum e soprattutto ai prefetti, che si occupano del coordinamento e della realizzazione di nuovi centri. Tra le carte di Mafia Capitale, le richieste di proroga delle intercettazioni con data più recente sono proprio quelle che riguardano i protagonisti del grande affare dell'immigrazione, attività che rende all'organizzazione milioni di euro. «Se stamo a comprà mezza Prefettura», afferma Buzzi, annunciando buone notizie per l'appalto di un secondo Cara a Castelnuovo Porto.







LA RETE DEI PREFETTI



Odevaine, secondo gli investigatori, si muove con dimestichezza tra le stanze delle Prefetture. Grazie alla casacca di rappresentante del Tavolo per la gestione dei flussi migratori, rileva il gip, avrebbe «veicolato» verso «gli organi centrali dello Stato» gli interessi degli uomini del suo gruppo. Per questo motivo i prefetti Rosetta Scotto Lavina, Mario Morcone e Domenico Menzione sono figure chiave nella sua strategia. Quando Buzzi ventila la possibilità di trasferire 400 immigrati in un immobile di sua proprietà, Odevaine parte all'attacco: «Mo' faccio chiamare la Scotto Lavina, domani ci vado a parlà. Lei al momento è il prefetto, è quella che decide... e poi sta nel pallone e quindi si appoggia molto su un paio di persone di cui si fida, una delle quali sono io. Mi chiama tutti i giorni in Venezuela, adesso è il momento buono». Conclusione di Odevaine: «E' chiaro che il rapporto è con le Prefetture».







Una volta stabiliti i contatti, l'ex capo di gabinetto passa all'azione. Con la Scotto Lavina «mi sono permesso di segnalarle delle strutture pronte, immediatamente disponibili... alcune sono di Eriches», cooperativa nella quale il boss Massimo Carminati è di fatto il socio occulto. Al telefono con i suoi compagni d'affari, Odevaine vanta come un punto d'onore essere riuscito a portare da 250 a 2.500 la quota di rifugiati a Roma e festeggia (il 18 luglio) la nomina del prefetto Mario Morcone a capo del Dipartimento per l'immigrazione al ministero dell'Interno. Con lui ha già trattato la questione del centro di accoglienza di Melli. Riferisce a Schina: «Mi ha detto: ”Non ti preoccupare, intervengo subito”. Poi mi ha chiesto: ”Ah, ma mio figlio sta laureando, mi piacerebbe fargli fare uno stage». Risposta di Odevaine: «Guarda, te lo prendo io in Fondazione, figurati».</column>
        </table>
        <table name="tblWebData">
            <column name="Article">Un piano europeo

per l'occupazione

Sarebbe opportuno che venisse finalmente formulato un realistico piano di sviluppo dell'economia e dell'occupazione europea individuando la massa critica di investimenti necessaria per smuovere l'economia dell'Eurozona. Ciò implica che se ne convincano la Commissione e la Germania, e che poi sia data priorità all'aspetto qualitativo degli investimenti autorizzando, senza vincoli di bilancio, quelli produttivi, cioè quelli con redditività superiore al costo del denaro, che si autoripagano nel medio-lungo termine e quindi non solo non compromettono il debito pubblico ma concorrono a ridurlo con il surplus che generano rispetto ai finanziamenti utilizzati.

Ascanio De Sanctis

Roma

L'inchiesta

Mafia Capitale

Con riferimento all'articolo dal titolo “Il commercialista del clan”, pubblicato l'11/12/2014, gli avvocati Giuseppe Montanara e Viviana Straccia, difensori di fiducia del dott. Stefano Bravo, precisano, per conto del loro assistito, che il medesimo non ha mai avuto rapporti con il presunto clan, né con gli altri soggetti coinvolti nell'inchiesta Mafia-Capitale, ad eccezione del sig. L. Odevaine per il quale ha svolto lecite e mere attività professionali. Stigmatizzando nel modo più deciso il termine “spallone”, il dott. Bravo rappresenta di non aver mai trasferito denaro all'estero per conto di alcuno, né in Svizzera, né in alcun altro Paese, Stato o Nazione. Con la massima fiducia nell'autorità giudiziaria procedente, che acclarerà la palese inesistenza di responsabilità a carico del dott. Bravo.

-----------------

Quanto riportato nell'articolo in questione risulta dagli atti dell'inchiesta per associazione a delinquere di stampo mafioso che ha portato all'arresto di Massimo Carminati e altre 38 persone. Il dottor Bravo, indagato per riciclaggio, è ampiamente chiamato in causa nelle informative del Ros dei carabinieri che, chiedendo l'autorizzazione ai pm per pedinarlo in Svizzera, scrivono testualmente: «Nel corso dell'indagine, che ha già consentito di delineare la struttura criminale, accertandone le modalità operative, è emerso che alcuni sodali si recheranno in Svizzera per pianificare le successive attività di riciclaggio dei cespiti». Se l'espressione “spallone” è risultata sbrigativa me ne scuso con l'interessato, certa che potrà dimostrare agli inquirenti la sua estraneità ai fatti.

Val. Err.</column>
        </table>
        <table name="tblWebData">
            <column name="Article">I RICONOSCIMENTI

L'Italia s'impone agli Efa, gli Oscar europei, grazie a Pif con La mafia uccide solo d'estate, premiato come migliore commedia, e Alessandro Rak che vince tra i film animati con il cartoon L'arte della felicità. Rimane a bocca asciutta Il capitale umano, il film di Paolo Virzì (candidato nazionale all'Academy Award) che concorreva con due nomination: per la migliore regia e la migliore attrice Valeria Bruni Tedeschi. Rimane senza premi anche Sacro Gra, che era in lizza tra i documentari. A sbancare questa edizione degli Efa è però il film polacco Ida, opera rigorosa, in bianco e nero sulla storia di una novizia: vince come miglior film, per la regia di Pawel Pawlikowski, per la sceneggiatura, per il montaggio e ottiene anche il premio del pubblico.

ITALIANI

Pif, già premiatissimo in Italia, ha dedicato l'Oscar europeo alle vittime della mafia. «Appartenere alle cosche in Italia è un reato», ha detto il regista durante la cerimonia che quest'anno si è tenuta Riga, capitale della Lettonia, «e dovrebbe esserlo anche nel resto d'Europa».

Anche per Rak, l'ex fumettista napoletano che ha realizzato il suo film nella factory attiva all'ombra del Vesuvio, il trionfo agli Efa chiude una stagione di riconoscimenti internazionali e soddisfazioni di ogni tipo: L'arte della felicità è diventata una graphic novel e il regista si prepara a realizzare la versione cartoon dellaGatta cenerentola. Rak ha dedicato la statuetta a Napoli e ai suoi nipoti mentre il produttore Luciano Stella, commosso fino alle lacrime, diceva «è la vittoria di Davide contro Golia, abbiamo battuto degli autentici kolossal».

Migliore attrice europea è risultata Marion Cotillard perDue giorni, una notte e come protagonista maschile si è imposto Timothy Spall per Turner: l'attore inglese aveva già trionfato a Cannes.

Gl.S.</column>
        </table>
        <table name="tblWebData">
            <column name="Article">Due mezzi “fantasma”, mai iscritti al pubblico registro automobilistico, altri che conducono fino a Salvatore Buzzi e all'impero delle sue cooperative, quelle di “Mafia Capitale”. Sono i compattatori per la raccolta dei rifiuti utilizzati dalla società che ha vinto l'appalto al Comune di San Felice Circeo. Ci sono camion intestati alla Oml, sede a Cisterna in via Grotte di Nottola, detenuta al 60% da Marco Clemenzi - indagato nella vicenda di “Mafia capitale”, originario di Latina - al 30% dalla 29 giugno e al 10% dalla Formula ambiente, stesso gruppo. Oml e 29 giugno sono sotto sequestro. Altri compattatori appartengono alla One Group, detenuta al 90% da Clemenzi, stessa sede sempre a Cisterna. Il tutto riconducibile a Buzzi e alla sua holding che evidentemente aveva messo le mani anche sul Circeo. Se con la consapevolezza o meno della Servizi industriali e dell'amministrazione è tutto da capire.

Intanto per l'aggressione al finanziere di Cisterna spuntano i legami con l'estrema destra di uno degli imprenditori considerato il mandante del pestaggio. Indagini che è finita, adesso, nelle carte di “Mafia Capitale”.

Del Giaccio a pag. 47</column>
        </table>
        <table name="tblWebData">
            <column name="Article">IL CASO

SULMONA Per lei «è una enorme falsità, una mascalzonata e basta, che serve solo a gettare polvere su di me o sul volontariato», sta di fatto che dall'altra sera Silvia Pesante (nella foto), dopo appena un anno di mandato, non è più la direttrice del carcere di via Lamaccio a Sulmona. Al suo posto è stato richiamato Sergio Romice, ex direttore allontanato per la gestione del caso Aiello (luogotenente di Provenzano, che ottenne nel marzo 2012 gli arresti domiciliari perché affetto da favismo), ma che per quella vicenda venne poi pienamente prosciolto dal ministero della Giustizia. Solo che questa volta ad allontanare la direttrice, non è stato un menu sbagliato; ma, a quanto sembra, le intercettazioni spuntante dal fascicolo di «Mafia capitale». Al telefono ci sono l'imprenditore Mario Zurlo e Riccardo Brugia, braccio destro di Massimo Carminati, che parlano di una presunta relazione tra Luigi Ciavardini (uno dei Nar finito in carcere per la strage di Bologna) e «la bionda direttrice» che, quando era a Frosinone, avrebbe affidato, secondo Zurlo, all'ex terrorista nero (che smentisce la ricostruzione fatta) e alla sua cooperativa sociale la gestione del verde intorno al carcere. «Gli ho detto di stare attento - dice Zurlo, riferendosi a Ciavardini - perché il giorno che non te la porti più a casa questa te fa leva la semilibertà». «Ho avuto contatti con certa gente, per via del mio lavoro, ma so anche che si tratta di un 'certo tipo di gente' - spiega la Pesante -, mentre per fortuna la buona parte del volontariato che opera coi detenuti è sana. Sono strutture con le quali, dove ho lavorato, mi sono trovata bene. Il mio avvicendamento a Sulmona poi fa parte delle disposizioni: lì ero provvisoria, così come chi mi ha sostituito. Si è trattato di un normale passaggio di consegne». Il suo contratto era scaduto in effetti il 25 novembre e non è stato rinnovato, ma finora nessun direttore era rimasto solo un anno.

Patrizio Iavarone

Altro servizio in Nazionale

© RIPRODUZIONE RISERVATA</column>
        </table>
        <table name="tblWebData">
            <column name="Article">Prefetto Pecoraro, il sindaco Marino parlando delle ramificazioni di Buzzi a Roma ha detto: «Se non sapeva il prefetto, che ricevette il capo della coop, come potevo sapere io?». Alla luce di questa affermazione si sente tirato in ballo dal sindaco?



«Buzzi all'epoca era estraneo alla prefettura, forse c'è stato un vulnus nella norma, perché i miei uffici non si erano informati su questa persona, tuttavia nel rispetto della riservatezza dell'autorità inquirente e degli uffici di polizia giudiziaria non si poteva fare altrimenti».







C'è differenza tra i rapporti che ebbe la prefettura con Buzzi e quelli intrattenuti dal Campidoglio?



«Beh, direi proprio di sì. Buzzi era estraneo ai miei uffici, nella amministrazione Marino, invece, ci sono tre indagati, tra politici e nomine dirigenziali, e il fatto che ci sia una commissione d'accesso agli atti significa che vogliamo capire se c'è una continuità delle infiltrazioni mafiose tra la passata e l'attuale giunta visto che sono finiti sotto inchiesta Ozzimo, Coratti».







Si spieghi meglio: domani, lunedì, arriveranno i commissari per l'amministrazione Alemanno o per quella di Marino?



«I commissari sono qui soprattutto per l'attuale tenuto conto della presenza di persone coinvolte nell'inchiesta che fino a pochi giorni fa hanno ricoperto ruoli pubblici. Ecco perché se venisse verificata da parte dei commissari la continuità mafiosa tra la precedente e la nuova amministrazione o se nell'attuale ci fossero elementi che fanno pensare alla presenza di azioni illecite ovviamente non posso escludere lo scioglimento del Comune per mafia».







Il Campidoglio ha annunciato la rotazione di tutti i dirigenti: è una scelta giusta o arriva comunque in ritardo?



«Il problema non è la rotazione che viene effettuata oggi, ma quella del passato, più o meno recente. Ben venga questa iniziativa, ma il nostro lavoro non cambia».







Ecco, di preciso cosa farà questa commissione?



«Le tre persone che invieremo in Campidoglio esamineranno carte, controlleranno il funzionamento degli uffici, analizzeranno tutti gli appalti, senza sovrapporsi con il lavoro dell'Autorità anti-corruzione con la quale abbiamo già preso contatti per coordinarci al meglio».







Dalle sue parole il rischio scioglimento del Comune non sembra essere ancora scongiurato.



«Mi auguro che non avvenga. Di sicuro se troveremo ulteriori illeciti nell'amministrazione non potremo escludere alcuna ipotesi».







Per la gioia dei grillini, che puntano su questo scenario.



«Il M5S fa la sua parte, porta avanti una battaglia politica. Il mio ruolo è diverso».







Visto il lavoro che sta per intraprendere, con quale animo aspetta la seconda parte dell'inchiesta annunciata dal procuratore Giuseppe Pignatone?



«Io non ne so nulla, come ovvio che sia e nel rispetto dell'autorità giudiziaria. La priorità per la Prefettura è chiara: fare pulizia».







Quando terminerà il lavoro dei tre commissari?



«Mi auguro che in un mese e mezzo, due al massimo, si possa concludere con una prima analisi dei risultati».







Insomma, prefetto per ritornare a bomba: siamo davanti all'ennesimo scontro tra Marino e Pecoraro. Ma queste tensioni non minano la serenità istituzionale della Capitale?



«Non c'è alcuno scontro con il sindaco, al massimo, diciamo, una visione diversa delle cose».







Come la scorta. Marino, nonostante il suo invito, ha declinato l'offerta di avere maggiore protezione. Lei come ha preso questo no?



«Lo rispetto e, a nome del comitato provinciale per la sicurezza pubblica, ne prendo atto».</column>
        </table>
        <table name="tblWebData">
            <column name="Article">Mafia Capitale suscita sdegno ma scatena anche l'ironia del web. Su Youtube “La società dei magna magna”, cover riveduta e corretta della nota canzone popolare romana “La società dei magnaccioni” si fa beffa tanto dell'ex sindaco Gianni Alemanno quanto dell'attuale primo cittadino della Capitale Ignazio Marino.











Il comico Dado, intonato al punto giusto accompagnandosi in modo impeccabile con una chitarra acustica, recupera il motivetto condendolo con tutti gli ingredienti dello scandalo che si è abbattuto su Roma negli ultimi giorni. E allora ecco le intercettazioni, i clandestini, i sindaci, i soldi “inguattati” e tanto altro. Il tutto cantato con sorriso beffardo ma anche amaro.</column>
        </table>
        <table name="tblWebData">
            <column name="Article">«È una enorme falsità, una mascalzonata e basta, serve solo a gettare polvere su di me o sul volontariato. Io con la '29 giugnò non ho mai lavorato e mai avuto nulla in comune». Lo dichiara all'Ansa l'ex direttore del carcere di Sulmona Silvia Pesante, che proprio ieri ha lasciato l'incarico, in riferimento alle intercettazioni nelle quali Mario Zurlo, e il braccio destro di Massimo Carminati, Riccardo Brugia parlano senza fare nessun nome di una «bionda direttrice del carcere di Frosinone». La replica. La Pesanti era direttrice in quel periodo del carcere di Frosinone. «Sono pronta a querelare chiunque segua illazioni del genere - spiega decisa - certi accostamenti sono vergognosi. Ho avuto contatti con certa gente, per via del mio lavoro, ma so anche che si tratta di un 'certo tipo di gentè, mentre per fortuna la buona parte del volontariato che opera coi detenuti è sana. Sono strutture con le quali, dove ho lavorato, mi sono trovata bene. Il mio avvicendamento a Sulmona poi fa parte delle disposizioni: lì ero provvisoria, in attesa di altro incarico, così come chi mi ha sostituito. Si è trattato di un normale passaggio di consegne», chiude la Pesante.







Le intercettazioni. Silvia Pesante, già direttrice del carcere del Frosinone e ieri sostituita alla guida dell'istituto di pena di Sulmona, però, compare in un'intercettazione ambientale di una conversazione in un bar a Roma, allegata agli atti dell'inchiesta Mafia Capitale, tra l'imprenditore Mario Zurlo e il braccio destro di Massimo Carminati, Riccardo Brugia. Massimo Carminati, ritenuto il boss della Cupola capitolina, era presente all'incontro avvenuto il 7 febbraio del 2013.







La telefonata. Nella telefonata non viene mai pronunciato il nome della Pesante ma si fa esplicito riferimento ad una «bionda direttrice del carcere di Frosinone». Zurlo dice a Brugia che «l'altro giorno è passato Luigi (Ciavardini precisa dopo, ndr) per farmi gli auguri e stava con una bionda in macchina, rideva». Brugia chiede «ma che era un trans?» e Zurlo risponde: «no è il direttore del carcere di Frosinone, se la stava portando a casa... gli ho detto di stare attento perchè il giorno che non te la porti più a casa più questa te fa leva la semilibertà... perchè quella è un dipendente del Ministero degli interni». I due fanno anche alcuni apprezzamenti sull'aspetto fisico della donna («non male, è carina») poi Zurlo rivela a Brugia che Ciavardini «con la sua cooperativa sociale sta facendo tutti i lavori intorno al carcere, gli pulisce l'erba... c'ha tutto il verde esterno». Luigi Ciavardini, ex Nar già condannato a 30 anni per essere stato ritenuto esecutore materiale della strage alla stazione di Bologna, è dal 2009 in stato di semilibertà.</column>
        </table>
        <table name="tblWebData">
            <column name="Article">Massimo Carminati è stato trasferito nel carcere di massima sicurezza di Tolmezzo. Assieme a lui stamani sono stati trasferirti gran parte degli arrestati nell'inchiesta Mafia Capitale che si trovavano a Rebibbia. Il trasferimento si è reso necessario per una questione di «incompatibilità ambientale».?







Trasferito anche il re delle coop. Salvatore Buzzi, presidente della Coop 29 giugno, tra i principali











var id=86002



indagati nell'inchiesta &quot;Mafia Capitale&quot; insieme a Massimo Carminati, è stato trasferito nel carcere nuorese di Badu 'e Carros. Il giorno del suo arresto, il 2 dicembre, Buzzi era stato recluso a Regina Coeli, quinta sezione. Il giorno dopo, mercoledì, riferiscono all'Adnkronos fonti qualificate, è stato trasferito nel penitenziario sardo, dove è recluso in regime di alta sicurezza.







Carcere di Rebibbia incompatibile. Secondo gli investigatori il carcere di Rebibbia è incompatibile con la caratura e la storia criminale-territoriale degli indagati nell'inchiesta Mafia capitale.</column>
        </table>
        <table name="tblWebData">
            <column name="Article">«Salve, sono quello famoso del momento». Così si è presentato Salvatore Buzzi a Roberto Capelli, deputato nuorese del Cd, componente della Commissione Affari Sociali, che, in visita ispettiva a Badd'e Carros, ieri ha incontrato 'per casò l'uomo della coop «29 giugno» finito in carcere nel vortice dell'inchiesta sugli appalti nella capitale e da tre giorni trasferito nel penitenziario nuorese.



«Io non sono andato a trovare Buzzi, neppure sapevo che fosse lì - precisa Capelli - Sono andato a vedere le condizioni di quel carcere e quello che ho visto non mi è piaciuto. Ho visitato la struttura, che non esito a definire in condizioni disastrose. Noi, lo Stato, non dobbiamo essere peggiori di chi ha commesso reati», sottolinea. Badd'e Carros è uno dei penitenziari più famosi d'Italia, con detenuti eccellenti, come Leoluca Bagarella e Antonio Carmine Massaro, rinchiusi in 41 Bis in una cella «di 4 metri quadri in condizioni disumane, con il letto attaccato al piatto del bagno turco».







C'è anche Graziano Mesina in As3, «che comunque non ho visto», e ci sono detenuti comuni, anche loro ospitati in condizioni disumane, secondo il deputato: «Ho visto una cella piena di giovani, in condizioni pessime, nonostante la direzione stia cercando di portare avanti interessanti progetti di reinserimento sociale con quelle poche risorse che hanno». Quanto a Buzzi, «dopo che si è presentato mi sono trattenuto in quella cella pochi minuti in più», spiega Capelli. «'A volte si è vittime, io ho dato lavoro a 1.200 personè, mi ha detto mentre prendeva appunti su un quaderno», racconta il deputato.







«Si ma lei ha messo sul lastrico 1300 persone e in ogni caso saprà lei cosa dire ai magistrati», racconta di avergli risposto Capelli, che aggiunge: «'Qui comunque si sta meglio che a Rebibbià, mi ha detto». «Sono stupito che uno come Buzzi ora si trovi in una cella in As2 con altri tre detenuti, dato che in questa fase processuale dovrebbe essere in isolamento: Radio carcere ha i suoi sistemi di 'comunicazionè - dice Capelli - e lì dentro la parlata più comune è il campano e il siciliano», spiega in merito all'alto numero di mafiosi e camorristi ristretti nel carcere nuorese.







«Certo, chi ha fatto questa scelta di mandarlo a Nuoro avrà fatto le sue valutazioni, ma a me comunque appare quantomeno strana. Visto che scrive e prende appunti per riordinare le sue idee, forse sarebbe stato meglio non tenerlo in una cella con altre tre persone».</column>
        </table>
    </database>
</pma_xml_export>